ye trizaptAH pariyanti viSvA rUpARi biBrataH 
vAcas patir balA tezAM tanvo adya daDAtu me 1

punar ehi vacas pate devena manasA saha 
vasoz pate ni ramaya mayy evAstu mayi Srutam 2

ihEvABi vi tanUBe ArtnI iva jyayA 
vAcas patir ni yaCatu mayy evAstu mayi Srutam 3

upahUto vAcas patir upAsmAn vAcaspatir hvayatAm 
saM Srutena gamemahi mA Srutena vi rADizi 4



vidmA Sarasya pitaraM parjanyaM BUriDAyasam 
vidmo zv asya mAtaraM pfTivIM BUrivarpasam 1

jyAke pari Ro namASmAnaM tanvaM kfDi 
vIqur varIyo 'rAtIr apa dvezAMsy A kfDi 2

vfkzaM yad gAvaH parizasvajAnA anusPuraM SaraM arcanty fBum 
Sarum asmad yAvaya didyum indra 3

yaTA dyAM ca pfTivIM cAntas tizWati tejanam 
evA rogaM cAsrAvaM cAntas tizWatu muYja it 4



vidmA Sarasya pitaraM parjanyaM SatavfzRyaM 
tenA te tanve SaM karaM pfTivyAM te nizecanaM bahiz we astu bAl iti 1

vidmA Sarasya pitaraM mitraM SatavfzRyaM 
tenA te tanve SaM karaM pfTivyAM te nizecanaM bahiz we astu bAl iti 2

vidmA Sarasya pitaraM varuRaM SatavfzRyaM 
tenA te tanve SaM karaM pfTivyAM te nizecanaM bahiz we astu bAl iti 3

vidmA Sarasya pitaraM candraM SatavfzRyaM 
tenA te tanve SaM karaM pfTivyAM te nizecanaM bahiz we astu bAl iti 4

vidmA Sarasya pitaraM sUryaM SatavfzRyaM 
tenA te tanve SaM karaM pfTivyAM te nizecanaM bahiz we astu bAl iti 5

yad Antrezu gavInyor yad vastAv aDi saMSritam 
evA te mUtraM mucyatAM bahir bAl iti sarvakam 6

pra te Binadmi mehanaM vartraM veSantyA iva 
evA te mUtraM mucyatAM bahir bAl iti sarvakam 7

vizitaM te vastibilaM samudrasyodaDer iva 
evA te mUtraM mucyatAM bahir bAl iti sarvakam 8

yaTezukA parApatad avasfzwADi DanvanaH 
evA te mUtraM mucyatAM bahir bAl iti sarvakam 9



ambayo yanty aDvaBir jAmayo aDvarIyatAm 
pfYcatIr maDunA payaH 1

amUr yA upa sUrye yABir vA sUryaH saha 
tA no hinvantv aDvaram 2

apo devIr upa hvaye yatra gAvaH pibanti naH 
sinDuByaH kartvaM haviH 3

apsv antar amftam apsu Bezajam 
apAm uta praSastiBir aSvA BavaTa vAjino gAvo BavaTa vAjinIH 4



Apo hi zWA mayoBuvas tA na Urje daDAtana 
mahe raRAya cakzase 1

yo vaH Sivatamo rasas tasya BAjayateha naH 
uSatIr iva mAtaraH 2

tasmA araM gamAma vo yasya kzayAya jinvaTa 
Apo janayaTA ca naH 3

ISAnA vAryARAM kzayantIS carzaRInAm 
apo yAcAmi Bezajam 4



SaM no devIr aBizwaya Apo Bavantu pItaye 
SaM yor aBi sravantu naH 1

apsu me somo abravId antar viSvAni BezajA 
agniM ca viSvaSaMBuvam 2

ApaH pfRIta BezajaM varUTaM tanve mama 
jyok ca sUryaM dfSe 3

SaM na Apo DanvanyAH Sam u santv anUpyAH 
SaM naH KanitrimA ApaH Sam u yAH kumBa ABftAH 
SivA naH santu vArzikIH 4



stuvAnam agna A vaha yAtuDAnaM kimIdinam 
tvaM hi deva vandito hantA dasyor baBUviTa 1

Ajyasya paramezWin jAtavedas tanUvaSin 
agne tOlasya prASAna yAtuDAnAn vi lApaya 2

vi lapantu yAtuDAnA attriRo ye kimIdinaH 
aTedam agne no havir indraS ca prati haryatam 3

agniH pUrva A raBatAM prendro nudatu bAhumAn 
bravItu sarvo yAtumAn ayam asmIty etya 4

paSyAma te vIryaM jAtavedaH pra Ro brUhi yAtuDAnAn nfcakzaH 
tvayA sarve paritaptAH purastAt ta A yantu prabruvARA upedam 5

A raBasva jAtavedo 'smAkArTAya jajYize 
dUto no agne BUtvA yAtuDAnAn vi lApaya 6

tvam agne yAtuDAnAn upabadDAM ihA vaha 
aTEzAm indro vajreRApi SIrzARi vfScatu 7



idaM havir yAtuDAnAn nAdI Penam ivA vahat 
ya idaM strI pumAn akar iha sa stuvatAM janaH 1

ayaM stuvAna Agamad imaM sma prati haryata 
bfhaspate vaSe labDvAgnIzomA vi viDyatam 2

yAtuDAnasya somapa jahi prajAM nayasva ca 
ni stuvAnasya pAtaya param akzy utAvaram 3

yatrEzAm agne janimAni vetTa guhA satAm attriRAM jAtavedaH 
tAMs tvaM brahmaRA vAvfDAno jahy ezAM Satatarham agne 4



asmin vasu vasavo DArayantv indraH pUzA varuRo mitro agniH 
imam AdityA uta viSve ca devA uttarasmin jyotizi DArayantu 1

asya devAH pradiSi jyotir astu sUryo agnir uta vA hiraRyam 
sapatnA asmad aDare BavantUttamaM nAkam aDi rohayemam 2

yenendrAya samaBaraH payAMsy uttamena brahmaRA jAtavedaH 
tena tvam agna iha varDayemaM sajAtAnAM SrEzWya A Dehy enam 3

EzAM yajYam uta varco dade 'haM rAyas pozam uta cittAny agne 
sapatnA asmad aDare BavantUttamaM nAkam aDi rohayemam 4



ayaM devAnAm asuro vi rAjati vaSA hi satyA varuRasya rAjYaH 
tatas pari brahmaRA SASadAna ugrasya manyor ud imaM nayAmi 1

namas te rajan varuRAstu manyave viSvaM hy ugra nicikezi drugDam 
sahasram anyAn pra suvAmi sAkaM SataM jIvAti Saradas tavAyam 2

yad uvakTAnftam jihvayA vfjinaM bahu 
rAjYas tvA satyaDarmaRo muYcAmi varuRAd aham 3

muYcAmi tvA vESvAnarAd arRavAn mahatas pari 
sajAtAn ugrehA vada brahma cApa cikIhi naH 4



vazaw te pUzann asmint sUtAv aryamA hotA kfRotu veDAH 
sisratAM nAry ftaprajAtA vi parvARi jihatAM sUtavA u 1

catasro divaH pradiSaS catasro BUmyA uta 
devA garBaM sam Erayan taM vy UrRuvantu sUtave 2

sUzA vy UrRotu vi yoniM hApayAmasi 
SraTayA sUzaRe tvam ava tvaM bizkale sfja 3

neva mAMse na pIvasi neva majjasv Ahatam 
avEtu pfSni SevalaM Sune jarAyv attave 'va jarAyu padyatAm 4

vi te Binadmi mehanaM vi yoniM vi gavInike 
vi mAtaraM ca putraM ca vi kumAraM jarAyuRAva jarAyu padyatAm 5

yaTA vAto yaTA mano yaTA patanti pakziRaH 
evA tvaM daSamAsya sAkaM jarAyuRA patAva jarAyu padyatAm 6



jarAyujaH praTama usriyo vfzA vAtABrajA stanayann eti vfzwyA 
sa no mfqAti tanva fjugo rujan ya ekam ojas treDA vicakrame 1

aNgeaNge SocizA SiSriyARaM namasyantas tvA havizA viDema 
aNkAnt samaNkAn havizA viDema yo agraBIt parvAsyA graBItA 2

muYca SIrzaktyA uta kAsa enaM paruzparur AviveSA yo asya 
yo aBrajA vAtajA yaS ca Suzmo vanaspatInt sacatAM parvatAMS ca 3

SaM me parasmE gAtrAya Sam astv avarAya me 
SaM me caturByo aNgeByaH Sam astu tanve mama 4



namas te astu vidyute namas te stanayitnave 
namas te astv aSmane yenA dUqASe asyasi 1

namas te pravato napAd yatas tapaH samUhasi 
mfqayA nas tanUByo mayas tokeByas kfDi 2

pravato napAn nama evAstu tuByaM namas te hetaye tapuze ca kfRmaH 
vidma te DAma paramaM guhA yat samudre antar nihitAsi nABiH 3

yAM tvA devA asfjanta viSva izuM kfRvAnA asanAya DfzRum 
sA no mfqa vidaTe gfRAnA tasyE te namo astu devi 4



Bagam asyA varca Adizy aDi vfkzAd iva srajam 
mahAbuDna iva parvato jyok pitfzv AstAm 1

ezA te rAjan kanyA vaDUr ni DUyatAm yama 
sA mAtur baDyatAM gfhe 'To BrAtur aTo pituH 2

ezA te kulapA rAjan tAm u te pari dadmasi 
jyok pitfzv AsAtA A SIrzRaH SamopyAt 3

asitasya te brahmaRA kaSyapasya gayasya ca 
antaHkoSam iva jAmayo 'pi nahyAmi te Bagam 4 



saM saM sravantu sinDavaH saM vAtAH saM patatriRaH 
imaM yajYaM pradivo me juzantAM saMsrAvyeRa havizA juhomi 1

ihEva havam A yAta ma iha saMsrAvaRA utemaM varDayatA giraH 
ihEtu sarvo yaH paSur asmin tizWatu yA rayiH 2

ye nadInAM saMsravanty utsAsaH sadam akzitAH 
teBir me sarvEH saMsrAvEr DanaM saM srAvayAmasi 3

ye sarpizaH saMsravanti kzIrasya codakasya ca
teBir me sarvEH saMsrAvEr DanaM saM srAvayAmasi 4
ye 'mAvAsyAM rAtrim udasTur vrAjam attriRaH 
agnis turIyo yAtuhA so asmaByam aDi bravat 1

sIsAyADy Aha varuRaH sIsAyAgnir upAvati 
sIsaM ma indraH prAyaCat tad aNga yAtucAtanam 2

idaM vizkanDaM sahata idaM bADate attriRaH 
anena viSvA sasahe yA jAtAni piSAcyAH 3

yadi no gAM haMsi yady aSvaM yadi pUruzam 
taM tvA sIsena viDyAmo yaTA no 'so avIrahA 4



amUr yA yanti yozito hirA lohitavAsasaH 
aBrAtara iva jAmayas tizWantu hatavarcasaH 1

tizWAvare tizWa para uta tvaM tizWa maDyame 
kanizWikA ca tizWati tizWAd id Damanir mahI 2

Satasya DamanInAM sahasrasya hirARAm 
asTur in maDyamA imAH sAkam antA araMsata 3

pari vaH sikatAvatI DanUr bfhaty akramIt 
tizWatelayatA su kam 4



nir lakzmyaM lalAmyaM nir arAtiM suvAmasi 
aTa yA BadrA tAni naH prajAyA arAtiM nayAmasi 1

nir araRiM savitA sAvizak pador nir hastayor varuRo mitro aryamA 
nir asmaByam anumatI rarARA premAM devA asAvizuH sOBagAya 2

yat ta Atmani tanvAM Goram asti yad vA keSezu praticakzaRe vA 
sarvaM tad vAcApa hanmo vayaM devas tvA savitA sUdayatu 3

riSyapadIM vfzadatIM gozeDAM viDamAm uta 
vilIQyaM lalAmyaM tA asman nASayAmasi 4


mA no vidan vivyADino mo aBivyADino vidan 
ArAc CaravyA asmad vizUcIr indra pAtaya 1

vizvaYco asmac CaravaH patantu ye astA ye cAsyAH 
dEvIr manuzyesavo mamAmitrAn vi viDyata 2

yo naH svo yo araRaH sajAta uta nizwyo yo asmAM aBidAsati 
rudraH SaravyayEtAn mamAmitrAn vi viDyatu 3

yaH sapatno yo 'sapatno yaS ca dvizan CapAti naH 
devAs taM sarve DUrvantu brahma varma mamAntaram 4



adArasfd Bavatu deva somAsmin yajYe maruto mfqatA naH 
mA no vidad aBiBA mo aSastir mA no vidad vfjinA dvezyA yA 1

yo adya senyo vaDo 'GAyUnAm udIrate 
yuvaM taM mitrAvaruRAv asmad yAvayataM pari 2

itaS ca yad amutaS ca yad vaDaM varuRa yAvaya 
vi mahac Carma yaCa varIyo yAvayA vaDam 3

SAsa itTA mahAM asy amitrasAho astftaH 
na yasya hanyate saKA na jIyate kadA cana 4



svastidA viSAM patir vftrahA vimfDo vaSI 
vfzendraH pura etu naH somapA aBayaMkaraH 1

vi na indra mfDo jahi nIcA yaCa pftanyataH 
aDamaM gamayA tamo yo asmAM aBidAsati 2

vi rakzo vi mfDo jahi vi vftrasya hanU ruja 
vi manyum indra vftrahann amitrasyABidAsataH 3

apendra dvizato mano 'pa jijyAsato vaDam 
vi mahac Carma yaCa varIyo yAvayA vaDam 4



anu sUryam ud ayatAM hfddyoto harimA ca te 
go rohitasya varRena tena tvA pari daDmasi 1

pari tvA rohitEr varREr dIrGAyutvAya daDmasi 
yaTAyam arapA asad aTo aharito Buvat 2

yA rohiRIr devatyA gAvo yA uta rohiRIH 
rUpaMrUpaM vayovayas tABiz wvA pari daDmasi 3

Sukezu te harimARaM ropaRAkAsu daDmasi 
aTo hAridravezu te harimARaM ni daDmasi 4



naktaMjAtAsi ozaDe rAme kfzRe asikni ca 
idaM rajani rajaya kilAsaM palitaM ca yat 1

kilAsaM ca palitaM ca nir ito nASayA pfzat 
A tvA svo viSatAM varRaH parA SuklAni pAtaya 2

asitaM te pralayanam AsTAnam asitaM tava 
asiknI asy ozaDe nir ito nASayA pfzat 3

asTijasya kilAsasya tanUjasya ca yat tvaci 
dUzyA kftasya brahmaRA lakzma Svetam anInaSam 4


suparRo jAtaH praTamas tasya tvaM pittam AsiTa 
tad AsurI yuDA jitA rUpaM cakre vanaspatIn 1
AsurI cakre praTamedaM kilAsaBezajam idaM kilAsanASanam 
anInaSat kilAsaM sarUpAm akarat tvacam 2

sarUpA nAma te mAtA sarUpo nAma te pitA 
sarUpakft tvam ozaDe sA sarUpam idaM kfDi 3

SyAmA sarUpaMkaraRI pfTivyA aDy udBftA 
idam U zu pra sADaya punA rUpARi kalpaya 4



yad agnir Apo adahat praviSya yatrAkfRvan DarmaDfto namAMsi 
tatra ta AhuH paramaM janitraM sa naH saMvidvAn pari vfNgDi takman 1

yady arcir yadi vAsi SociH Sakalyezi yadi vA te janitram 
hrUqur nAmAsi haritasya deva sa naH saMvidvAn pari vfNgDi takman 2

yadi Soko yadi vABiSoko yadi vA rAjYo varuRasyAsi putraH 
hrUqur nAmAsi haritasya deva sa naH saMvidvAn pari vfNgDi takman 3

namaH SItAya takmane namo rUrAya Socize kfRomi 
yo anyedyur uBayadyur aByeti tftIyakAya namo astu takmane 4



Are 'sAv asmad astu hetir devAso asat 
Are aSmA yam asyaTa 1

saKAsAv asmaByam astu rAtiH saKendro BagaH 
savitA citrarADAH 2

yUyam naH pravato napAn marutaH sUryatvacasaH 
Sarma yaCaTa sapraTAH 3

suzUdata mfqata mfqayA nas tanUByo 
mayas tokeByas kfDi 4



amUH pAre pfdAkvas trizaptA nirjarAyavaH 
tAsAm jarAyuBir vayam akzyAv api vyayAmasy aGAyoH paripanTinaH 1

vizUcy etu kfntatI pinAkam iva biBratI 
vizvak punarBuvA mano 'samfdDA aGAyavaH 2

na bahavaH sam aSakan nArBakA aBi dADfzuH 
veRor adgA ivABito 'samfdDA aGAyavaH 3

pretaM pAdO pra sPurataM vahataM pfRato gfhAn 
indrAny etu praTamAjItAmuzitA puraH 4


upa prAgAd devo agnI rakzohAmIvacAtanaH 
dahann apa dvayAvino yAtuDAnAn kimIdinaH 1

prati daha yAtuDAnAn prati deva kimIdinaH 
pratIcIH kfzRavartane saM daha yAtuDAnyaH 2

yA SaSApa Sapanena yAGaM mUram AdaDe 
yA rasasya haraRAya jAtam AreBe tokam attu sA 3

putram attu yAtuDAnIH svasAram uta naptyam 
aDA miTo vikeSyo vi GnatAM yAtuDAnyo vi tfhyantAm arAyyaH 4



aBIvartena maRinA yenendro aBivavfDe 
tenAsmAn brahmaRas pate 'Bi rAzwrAya varDaya 1

aBivftya sapatnAn aBi yA no arAtayaH 
aBi pftanyantaM tizWABi yo no durasyati 2

aBi tvA devaH savitABi zomo avIvfDat 
aBi tvA viSvA BUtAny aBIvarto yaTAsasi 3

aBIvarto aBiBavaH sapatnakzayaRo maRiH 
rAzwrAya mahyaM baDyatAM sapatneByaH parABuve 4

ud asO sUryo agAd ud idaM mAmakaM vacaH 
yaTAhaM Satruho 'sAny asapatnaH sapatnahA 5

sapatnakzayaRo vfzABirazwro vizAsahiH 
yaTAham ezAM vIrARAM virAjAni janasya ca 6



viSve devA vasavo rakzatemam utAdityA jAgfta yUyam asmin 
memaM sanABir uta vAnyanABir memaM prApat pOruzeyo vaDo yaH 1

ye vo devAH pitaro ye ca putrAH sacetaso me SfRutedam uktam 
sarveByo vaH pari dadAmy etaM svasty enaM jarase vahATa 2

ye devA divi zWa ye pfTivyAM ye antarikza ozaDIzu paSuzv apsv antaH 
te kfRuta jarasam Ayur asmE Satam anyAn pari vfRaktu mftyUn 3

yezAM prayAjA uta vAnuyAjA hutaBAgA ahutAdaS ca devAH 
yezAM vaH paYca pradiSo viBaktAs tAn vo asmE satrasadaH kfRomi 4



ASAnAm ASApAleByaS caturByo amfteByaH 
idaM BUtasyADyakzeByo viDema havizA vayam 1

ya ASAnAm ASApAlAS catvAra sTana devAH 
te no nirftyAH pASeByo muYcatAMhasoaMhasaH 2

asrAmas tvA havizA yajAmy aSloRas tvA Gftena juhomi 
ya ASAnAm ASApAlas turIyo devaH sa naH suBUtam eha vakzat 3

svasti mAtra uta pitre no astu svasti goByo jagate puruzeByaH 
viSvam suBUtam suvidatraM no astu jyog eva dfSema sUryam 4


idaM janAso vidaTa mahad brahma vadizyati 
na tat pfTivyAM no divi yena prARanti vIruDaH 1

antarikza AsAM sTAma SrAntasadAm iva 
AsTAnam asya BUtasya viduz wad veDaso na vA 2

yad rodasI rejamAne BUmiS ca niratakzatam 
ArdraM tad adya sarvadA samudrasyeva SrotyAH 3

viSvam anyAm aBIvAra tad anyasyAm aDi Sritam 
dive ca viSvavedase pfTivyE cAkaraM namaH 4



hiraRyavarRAH SucayaH pAvakA yAsu jAtaH savitA yAsv agniH 
yA agniM garBaM daDire suvarRAs tA na ApaH SaM syonA Bavantu 1

yAsAM rAjA varuRo yAti maDye satyAnfte avapaSyan janAnAm 
yA agniM garBaM daDire suvarRAs tA na ApaH SaM syonA Bavantu 2

yAsAM devA divi kfRvanti BakzaM yA antarikze bahuDA Bavanti 
yA agniM garBaM daDire suvarRAs tA na ApaH SaM syonA Bavantu 3

Sivena mA cakzuzA paSyatApaH SivayA tanvopa spfSata tvacaM me 
GftaScutaH Sucayo yAH pAvakAs tA na ApaH SaM syonA Bavantu 4



iyaM vIrun maDujAtA maDunA tvA KanAmasi 
maDor aDi prajAtAsi sA no maDumatas kfDi 1

jihvAyA agre maDu me jihvAmUle maDUlakam 
mamed aha kratAv aso mama cittam upAyasi 2

maDuman me nikramaRaM maDuman me parAyaRam 
vAcA vadAmi maDumad BUyAsaM maDusaMdfSaH 3
maDor asmi maDutaro maduGAn maDumattaraH 
mAm it kila tvaM vanAH SAKAM maDumatIm iva 4

pari tvA paritatnunekzuRAgAm avidvize 
yaTA mAM kaminy aso yaTA man nApagA asaH 5

yad AbaDnan dAkzAyaRA hiraRyaM SatAnIkAya sumanasyamAnAH 
tat te badnAmy Ayuze varcase balAya dIrGAyutvAya SataSAradAya 1

nEnaM rakzAMsi na piSAcAH sahante devAnAm ojaH praTamajam hy etat 
yo biBarti dAkzAyaRaM hiraRyaM sa jIvezu kfRute dIrGam AyuH 2

apAM tejo jyotir ojo balaM ca vanaspatInAm uta vIryARi 
indra ivendriyARy aDi DArayAmo asmin tad dakzamARo biBarad DiraRyam 3

samAnAM mAsAm ftuBiz wvA vayaM saMvatsarasya payasA piparmi 
indrAgnI viSve devAs te 'nu manyantAm ahfRIyamAnAH 4



venas tat paSyat paramaM guhA yad yatra viSvaM Bavaty ekarUpam 
idaM pfSnir aduhaj jAyamAnAH svarvido aBy anUzata vrAH 1

pra tad voced amftasya vidvAn ganDarvo DAma paramaM guhA yat 
trIRi padAni nihitA guhAsya yas tAni veda sa pituz pitAsat 2

sa naH pitA janitA sa uta banDur DAmAni veda BuvanAni viSvA 
yo devAnAM nAmaDa eka eva taM saMpraSnaM BuvanA yanti sarvA 3

pari dyAvApfTivI sadya Ayam upAtizWe praTamajAm ftasya 
vAcam iva vaktari BuvanezWA DAsyur eza nanv ezo agniH 4

pari viSvA BuvanAny Ayam ftasya tantuM vitataM dfSe kam 
yatra devA amftam AnaSAnAH samAne yonAv aDy Erayanta 5



divyo ganDarvo Buvanasya yas patir eka eva namasyo vikzv IqyaH 
taM tvA yOmi brahmaRA divya deva namas te astu divi te saDasTam 1

divi spfzwo yajataH sUryatvag avayAtA haraso dEvyasya 
mfqAt ganDarvo Buvanasya yas patir eka eva namasyaH suSevAH 2

anavadyABiH sam u jagma ABir apsarAsv api ganDarva AsIt 
samudra AsAM sadanaM ma Ahur yataH sadya A ca parA ca yanti 3

aBriye didyun nakzatriye yA viSvAvasuM ganDarvaM sacaDve 
tAByo vo devIr nama it kfRomi 4

yAH klandAs tamizIcayo 'kzakAmA manomuhaH 
tAByo ganDarvaByo 'psarAByo 'karam namaH 5



ado yad avaDAvaty avatkam aDi parvatAt 
tat te kfRomi BezajaM suBezajaM yaTAsasi 1

Ad aNgA kuvid aNga SataM yA BezajAni te 
tezAm asi tvam uttamam anAsrAvam arogaRam 2

nIcEH Kananty asurA arusrARam idaM mahat 
tad AsrAvasya BezajaM tad u rogam anInaSat 3

upajIkA ud Baranti samudrAd aDi Bezajam 
tad AsrAvasya BezajaM tad u rogam aSISamat 4

arusrARam idaM mahat pfTivyA aDy udBftam 
tad AsrAvasya BezajaM tad u rogam anInaSat 5

SaM no Bavantv apa ozaDayaH SivAH 
indrasya vajro apa hantu rakzasa ArAd visfzwA izavaH patantu rakzasAm 6



dIrGAyutvAya bfhate raRAyArizyanto dakzamARAH sadEva 
maRiM vizkanDadUzaRaM jaNgiqaM biBfmo vayam 1

jaNgiqo jamBAd viSarAd vizkanDAd aBiSocanAt 
maRiH sahasravIryaH pari RaH pAtu viSvataH 2

ayaM vizkanDaM sahate 'yaM bADate attriRaH 
ayaM no viSvaBezajo jaNgiqaH pAtv aMhasaH 3

devEr dattena maRinA jaNgiqena mayoBuvA 
vizkanDaM sarvA rakzAMsi vyAyAme sahAmahe 4

SaRaS ca mA jaNgiqaS ca vizkanDAd aBi rakzatAm 
araRyAd anya ABftaH kfzyA anyo raseByaH 5

kftyAdUzir ayaM maRir aTo arAtidUziH 
aTo sahasvAn jaNgiqaH pra Ra AyuMzi tArizat 6



indra juzasva pra vahA yAhi SUra hariByAm 
pibA sutasya mater iha maDoS cakAnaS cArur madAya 1

indra jaWaraM navyo na pfRasva maDor divo na 
asya sutasya svar Ropa tvA madAH suvAco aguH 2

indras turAzAR mitro vftraM yo jaGAna yatIr na 
biBeda valaM Bfgur na sasahe SatrUn made somasya 3

A tvA viSantu sutAsa indra pfRasva kukzI viqQi Sakra Diyehy A naH 
SruDI havaM giro me juzasvendra svayugBir matsveha mahe raRAya 4

indrasya nu pra vocaM vIryARi yAni cakAra praTamAni vajrI 
ahann ahim anu apas tatarda pra vakzaRA aBinat parvatAnAm 5

ahann ahiM parvate SiSriyARaM tvazwAsmE vajraM svaryaM tatakza 
vASrA iva DenavaH syandamAnA aYjaH samudram ava jagmur ApaH 6

vfzAyamARo avfRIta somaM trikadrukezu apibat sutasya 
A sAyakaM maGavAdatta vajram ahann enaM praTamajAm ahInAm 7



samAs tvAgna ftavo varDayantu saMvatsarA fzayo yAni satyA 
saM divyena dIdihi rocanena viSvA A mAhi pradiSaS catasraH 1

saM ceDyasvAgne pra ca varDayemam uc ca tizWa mahate sOBagAya 
mA te rizann upasattAro agne brahmARas te yaSasaH santu mAnye 2

tvAm agne vfRate brAhmaRA ime Sivo agne saMvaraRe BavA naH 
sapatnahAgne aBimAtijid Bava sve gaye jAgfhy aprayuCan 3

kzatreRAgne svena saM raBasva mitreRAgne mitraDA yatasva 
sajAtAnAM maDyamezWA rAjYAm agne vihavyo dIdihIha 4

ati niho ati sfDo 'ty acittIr ati dvizaH 
viSvA hy agne duritA tara tvam aTAsmaByaM sahavIraM rayiM dAH 5



aGadvizwA devajAtA vIruc CapaTayopanI 
Apo malam iva prAREkzIt sarvAn mac CapaTAM aDi 1

yaS ca sApatnaH SapaTo jAmyAH SapaTaS ca yaH 
brahmA yan manyutaH SapAt sarvaM tan no aDaspadam 2

divo mUlam avatataM pfTivyA aDy uttatam 
tena sahasrakARqena pari RaH pAhi viSvataH 3

pari mAM pari me prajAM pari RaH pAhi yad Danam 
arAtir no mA tArIn mA nas tAriSur aBimAtayaH 4

SaptAram etu SapaTo yaH suhArt tena naH saha 
cakzurmantrasya durhArdaH pfzwIr api SfRImasi 5


ud agAtAM BagavatI vicftO nAma tArake 
vi kzetriyasya muYcatAm aDamaM pASam uttamam 1

apeyaM rAtry uCatv apoCantv aBikftvarIH 
vIrut kzetriyanASany apa kzetriyam uCatu 2

baBror arjunakARqasya yavasya te palAlyA tilasya tilapiYjyA 
vIrut kzetriyanASany apa kzetriyam uCatu 3

namas te lANgaleByo nama IzAyugeByaH 
vIrut kzetriyanASany apa kzetriyam uCatu 4

namaH sanisrasAkzeByo namaH saMdeSyeByaH 
namaH kzetrasya pataye vIrut kzetriyanASany apa kzetriyam uCatu 5



daSavfkza muYcemaM rakzaso grAhyA aDi yEnaM jagrAha parvasu 
aTo enam vanaspate jIvAnAM lokam un naya 1

AgAd ud agAd ayaM jIvAnAM vrAtam apy agAt 
aBUd u putrARAM pitA nfRAM ca BagavattamaH 2

aDItIr aDy agAd ayam aDi jIvapurA agAn 
SataM hy asya BizajaH sahasram uta vIruDaH 3

devAs te cItim avidan brahmARa uta vIruDaH 
cItiM te viSve devA avidan BUmyAm aDi 4

yaS cakAra sa niz karat sa eva suBizaktamaH 
sa eva tuByaM BezajAni kfRavad BizajA SuciH 5



kzetriyAt tvA nirftyA jAmiSaMsAd druho muYcAmi varuRasya pASAt 
anAgasaM brahmaRA tvA kfRomi Sive te dyAvApfTivI uBe stAm 1

SaM te agniH sahAdBir astu SaM somaH sahOzaDIBiH 
evAhaM tvAM kzetriyAn nirftyA jAmiSaMsAd druho muYcAmi varuRasya pASAt 
anAgasaM brahmaRA tvA kfRomi Sive te dyAvApfTivI uBe stAm 2

Sam te vAto antarikze vayo DAc CaM te Bavantu pradiSaS catasraH 
evAhaM tvAM kzetriyAn nirftyA jAmiSaMsAd druho muYcAmi varuRasya pASAt 
anAgasaM brahmaRA tvA kfRomi Sive te dyAvApfTivI uBe stAm 3

imA yA devIH pradiSaS catasro vAtapatnIr aBi sUryo vicazwe 
evAhaM tvAM kzetriyAn nirftyA jAmiSaMsAd druho muYcAmi varuRasya pASAt 
anAgasaM brahmaRA tvA kfnomi Sive te dyAvApfTivI uBe stAm 4

tAsu tvAntar jarasy A daDAmi pra yakzma etu nirftiH parAcEH 
evAhaM tvAM kzetriyAn nirftyA jAmiSaMsAd druho muYcAmi varuRasya pASAt 
anAgasaM brahmaRA tvA kfRomi Sive te dyAvApfTivI uBe stAm 5

amukTA yakzmAd duritAd avadyAd druhaH pASAd grAhyAS cod amukTAH 
evAhaM tvAM kzetriyAn nirftyA jAmiSaMsAd druho muYcAmi varuRasya pASAt 
anAgasaM brahmaRA tvA kfRomi Sive te dyAvApfTivI uBe stAm 6

ahA arAtim avidaH syonam apy aBUr Badre sukftasya loke 
evAhaM tvAM kzetriyAn nirftyA jAmiSaMsAd druho muYcAmi varuRasya pASAt 
anAgasaM brahmaRA tvA kfRomi Sive te dyAvApfTivI uBe stAm 7

sUryam ftaM tamaso grAhyA aDi devA muYcanto asfjan nir enasaH 
evAham tvAM kzetriyAn nirftyA jAmiSaMsAd druho muYcAmi varuRasya pASAt 
anAgasam brahmaRA tvA kfRomi Sive te dyAvApfTivI uBe stAm 8



dUzyA dUzir asi hetyA hetir asi menyA menir asi 
Apnuhi SreyAMsam ati samaM krAma 1

sraktyo 'si pratisaro 'si pratyaBicaraRo 'si 
Apnuhi SreyAMsam ati samaM krAma 2

prati tam aBi cara yo 'smAn dvezwi yaM vayaM dvizmaH 
Apnuhi SreyAMsam ati samaM krAma 3
sUrir asi varcoDA asi tanUpAno 'si 
Apnuhi SreyAMsam ati samaM krAma 4

Sukro 'si BrAjo 'si svar asi jyotir asi 
Apnuhi SreyAMsam ati samaM krAma 5



dyAvApfTivI urv antarikzaM kzetrasya patny urugAyo 'dButaH 
utAntarikzam uru vAtagopaM ta iha tapyantAM mayi tapyamAne 1

idaM devAH SfRuta ye yajYiyA sTa BaradvAjo mahyam ukTAni SaMsati 
pASe sa badDo durite ni yujyatAM yo asmAkaM mana idaM hinasti 2

idam indra SfRuhi somapa yat tvA hfdA SocatA johavImi 
vfScAmi taM kuliSeneva vfkzaM yo asmAkaM mana idaM hinasti 3

aSItiBis tisfBiH sAmageBir AdityeBir vasuBir aNgiroBiH 
izwApUrtam avatu naH pitFRAm AmuM dade harasA dEvyena 4

dyAvApfTivI anu mA dIDITAM viSve devAso anu mA raBaDvam 
aNgirasaH pitaraH somyAsaH pApam A fCatv apakAmasya kartA 5

atIva yo maruto manyate no brahma vA yo nindizat kriyamARam 
tapUMzi tasmE vfjinAni santu brahmadvizaM dyOr aBisaMtapAti 6

sapta prARAn azwO manyas tAMs te vfScAmi brahmaRA 
ayA yamasya sAdanam agnidUto araMkftaH 7

A daDAmi te padaM samidDe jAtavedasi 
agniH SarIraM vevezwv asuM vAg api gaCatu 8



AyurdA agne jarasaM vfRAno GftapratIko GftapfzWo agne 
GftaM pItvA maDu cAru gavyaM piteva putrAn aBi rakzatAd imam 1

pari Datta Datta no varcasemam jarAmftyuM kfRuta dIrGam AyuH 
bfhaspatiH prAyaCad vAsa etat somAya rAjYe pariDAtavA u 2
parIdaM vAso aDiTAH svastaye 'BUr gfzwInAm aBiSastipA u 
SataM ca jIva SaradaH purUcI rAyaS ca pozam upasaMvyayasva 3

ehy aSmAnam A tizWASmA Bavatu te tanUH 
kfRvantu viSve devA Ayuzwe SaradaH Satam 4

yasya te vAsaH praTamavAsyaM harAmas taM tvA viSve 'vantu devAH 
taM tvA BrAtaraH suvfDA varDamAnam anu jAyantAM bahavaH sujAtam 5



niHsAlAM DfzRuM DizaRam ekavAdyAm jiGatsvam 
sarvAS caRqasya naptyo nASayAmaH sadAnvAH 1

nir vo gozWAd ajAmasi nir akzAn nir upAnaSAt 
nir vo magundyA duhitaro gfheByaS cAtayAmahe 2

asO yo aDarAd gfhas tatra santv arAyyaH 
tatra sedir ny ucyatu sarvAS ca yAtuDAnyaH 3

BUtapatir nir ajatv indraS cetaH sadAnvAH 
gfhasya buDna AsInAs tA indro vajreRADi tizWatu 4

yadi sTa kzetriyARAM yadi vA puruzezitAH 
yadi sTa dasyuByo jAtA naSyatetaH sadAnvAH 5

pari DAmAny AsAm ASur gAzWAm ivAsaram 
ajEzaM sarvAn AjIn vo naSyatetaH sadAnvAH 6



yaTA dyOS ca pfTivI ca na biBIto na rizyataH 
evA me prARa mA biBeH 1

yaTAhaS ca rAtrI ca na biBIto na rizyataH 
evA me prARa mA biBeH 2

yaTA sUryaS ca candraS ca na biBIto na rizyataH 
evA me prARa mA biBeH 3

yaTA brahma ca kzatraM ca na biBIto na rizyataH 
evA me prARa mA biBeH 4

yaTA satyaM cAnftaM ca na biBIto na rizyataH 
evA me prARa mA biBeH 5

yaTA BUtaM ca BavyaM ca na biBIto na rizyataH 
evA me prARa mA biBeH 6



prARApAnO mftyor mA pAtaM svAhA 1

dyAvApfTivI upaSrutyA mA pAtaM svAhA 2

sUrya cakzuzA mA pAhi svAhA 3

agne vESvAnara viSvEr mA devEH pAhi svAhA 4

viSvamBara viSvena mA BarasA pAhi svAhA 5



ojo 'sy ojo me dAH svAhA 1

saho 'si saho me dAH svAhA 2

balam asi balaM dAH svAhA 3

Ayur asy Ayur me dAH svAha 4

Srotram asi SrotraM me dAH svAha 5

cakzur asi cakzur me dAH svAha 6

paripARam asi paripARaM me dAH svAha 7



BrAtfvyakzayaRam asi BrAtfvyacAtanaM me dAH svAha 1

sapatnakzayaRam asi sapatnacAtanaM me dAH svAha 2

arAyakzayaRam asy arAyacAtanaM me dAH svAha 3

piSAcakzayaRam asi piSAcacAtanaM me dAH svAha 4

sadAnvAkzayaRam asi sadAnvAcAtanaM me dAH svAha 5



agne yat te tapas tena taM prati tapa yo 'smAn dvezwi yaM vayaM dvizmaH 1

agne yat te haras tena taM prati hara yo 'smAn dvezwi yaM vayaM dvizmaH 2

agne yat te 'rcis tena taM praty arca yo 'smAn dvezwi yaM vayaM dvizmaH 3

agne yat te Socis tena taM prati Soca yo 'smAn dvezwi yaM vayaM dvizmaH 4

agne yat te tejas tena tam atejasaM kfRu yo 'smAn dvezwi yaM vayaM dvizmaH 5



vAyo yat te tapas tena taM prati tapa yo 'smAn dvezwi yaM vayaM dvizmaH 1

vAyo yat te haras tena taM prati hara yo 'smAn dvezwi yaM vayaM dvizmaH 2

vAyo yat te 'rcis tena taM praty arca yo 'smAn dvezwi yaM vayaM dvizmaH 3

vAyo yat te Socis tena taM prati Soca yo 'smAn dvezwi yaM vayaM dvizmaH 4

vAyo yat te tejas tena tam atejasaM kfRu yo 'smAn dvezwi yaM vayaM dvizmaH 5



sUrya yat te tapas tena taM prati tapa yo 'smAn dvezwi yaM vayaM dvizmaH 1

sUrya yat te haras tena taM prati hara yo 'smAn dvezwi yaM vayaM dvizmaH 2

sUrya yat te 'rcis tena taM praty arca yo 'smAn dvezwi yaM vayaM dvizmaH 3

sUrya yat te Socis tena taM prati Soca yo 'smAn dvezwi yaM vayaM dvizmaH 4

sUrya yat te tejas tena tam atejasaM kfRu yo 'smAn dvezwi yaM vayaM dvizmaH 5



candra yat te tapas tena taM prati tapa yo 'smAn dvezwi yaM vayaM dvizmaH 1

candra yat te haras tena taM prati hara yo 'smAn dvezwi yaM vayaM dvizmaH 2

candra yat te 'rcis tena taM praty arca yo 'smAn dvezwi yaM vayaM dvizmaH 3

candra yat te Socis tena taM prati Soca yo 'smAn dvezwi yaM vayaM dvizmaH 4

candra yat te tejas tena tam atejasaM kfRu yo 'smAn dvezwi yaM vayaM dvizmaH 5



Apo yad vas tapas tena taM prati tapata yo 'smAn dvezwi yaM vayaM dvizmaH 1

Apo yad vas haras tena taM prati harata yo 'smAn dvezwi yaM vayaM dvizmaH 2

Apo yad vas 'rcis tena taM prati arcata yo 'smAn dvezwi yaM vayaM dvizmaH 3

Apo yad vas Socis tena taM prati Socata yo 'smAn dvezwi yaM vayaM dvizmaH 4

Apo yad vas tejas tena tam atejasaM kfRuta yo 'smAn dvezwi yaM vayaM dvizmaH 5



SeraBaka SeraBa punar vo yantu yAtavaH punar hetiH kimIdinaH 
yasya sTa tam atta yo vo prAhEt tam atta svA mAMsAny atta 1

SevfDaka SevfDa punar vo yantu yAtavaH punar hetiH kimIdinaH 
yasya sTa tam atta yo vo prAhEt tam atta svA mAMsAny atta 2

mrokAnumroka punar vo yantu yAtavaH punar hetiH kimIdinaH 
yasya sTa tam atta yo vo prAhEt tam atta svA mAMsAny atta 3

sarpAnusarpa punar vo yantu yAtavaH punar hetiH kimIdinaH 
yasya sTa tam atta yo vo prAhEt tam atta svA mAMsAny atta 4

jUrRi punar vo yantu yAtavaH punar hetiH kimIdinaH 
yasya sTa tam atta yo vo prAhEt tam atta svA mAMsAny atta 5

upabde punar vo yantu yAtavaH punar hetiH kimIdinaH 
yasya sTa tam atta yo vo prAhEt tam atta svA mAMsAny atta 6

arjuni punar vo yantu yAtavaH punar hetiH kimIdinaH 
yasya sTa tam atta yo vo prAhEt tam atta svA mAMsAny atta 7

BarUji punar vo yantu yAtavaH punar hetiH kimIdinaH 
yasya sTa tam atta yo vo prAhEt tam atta svA mAMsAny atta 8



SaM no devI pfSniparRy aSaM nirftyA akaH 
ugrA hi kaRvajamBanI tAm aBakzi sahasvatIm 1

sahamAneyaM praTamA pfSniparRy ajAyata 
tayAhaM durRAmnAM Siro vfScAmi Sakuner iva 2

arAyam asfkpAvAnaM yaS ca sPAtiM jihIrzati 
garBAdaM kaRvaM nASaya pfSniparRi sahasva ca 3

girim enAM A veSaya kaRvAn jIvitayopanAn 
tAMs tvaM devi pfSniparRy agnir ivAnudahann ihi 4

parAca enAn pra Ruda kaRvAn jIvitayopanAn 
tamAMsi yatra gaCanti tat kravyAdo ajIgamam 5


eha yantu paSavo ye pareyur vAyur yezAM sahacAraM jujoza 
tvazwA yezAM rUpaDeyAni vedAsmin tAn gozWe savitA ni yaCatu 1

imaM gozWaM paSavaH saM sravantu bfhaspatir A nayatu prajAnan 
sinIvAlI nayatv Agram ezAm Ajagmuzo anumate ni yaCa 2

saM saM sravantu paSavaH sam aSvAH sam u pUruzAH 
saM DAnyasya yA sPAtiH saMsrAvyeRa havizA juhomi 3

saM siYcAmi gavAM kzIram sam Ajyena balam rasam 
saMsiktA asmAkaM vIrA DruvA gAvo mayi gopatO 4

A harAmi gavAM kzIram AhArzaM DAnyaM rasam 
AhftA asmAkaM vIrA A patnIr idam astakam 5



nec CatruH prASaM jayAti sahamAnABiBUr asi 
prASaM pratiprASo jahy arasAn kfRv ozaDe 1

suparRas tvAnv avindat sUkaras tvAKanan nasA 
prASaM pratiprASo jahy arasAn kfRv ozaDe 2

indro ha cakre tvA bAhAv asureBya starItave 
prASaM pratiprASo jahy arasAn kfRv ozaDe 3

pAwAm indro vy ASnAd asureBya starItave 
prASaM pratiprASo jahy arasAn kfRv ozaDe 4

tayAhaM SatrUnt sAkza indraH sAlAvfkAM iva 
prASaM pratiprASo jahy arasAn kfRv ozaDe 5

rudra jalAzaBezaja nIlaSiKaRqa karmakft 
prASaM pratiprASo jahy arasAn kfRv ozaDe 6

tasya prASaM tvaM jahi yo na indrABidAsati 
aDi no brUhi SaktiBiH prASi mAm uttaraM kfDi 7



tuByam eva jariman varDatAm ayam memam anye mftyavo hiMsizuH SataM ye 
mAteva putraM pramanA upasTe mitra enaM mitriyAt pAtv aMhasaH 1

mitra enaM varuRo vA riSAdA jarAmftyuM kfRutAM saMvidAnO 
tad agnir hotA vayunAni vidvAn viSvA devAnAM janimA vivakti 2

tvam ISize paSUnAm pArTivAnAM ye jAtA uta vA ye janitrAH 
memaM prARo hAsIn mo apAno memaM mitrA vaDizur mo amitrAH 3

dyOz wvA pitA pfTivI mAtA jarAmftyuM kfRutAM saMvidAne 
yaTA jIvA aditer upasTe prARApAnAByAM gupitaH SataM himAH 4

imam agne Ayuze varcase naya priyaM reto varuRa mitra rAjan 
mAtevAsmA adite Sarma yaCa viSve devA jaradazwir yaTAsat 5



pArTivasya rase devA Bagasya tanvo bale 
Ayuzyam asmA agniH sUryo varca A DAd bfhaspatiH 1

Ayur asmE Dehi jAtavedaH prajAM tvazwar aDiniDehi asmE 
rAyas pozaM savitar A suvAsmE SataM jIvAti Saradas tavAyam 2

ASIr Ra Urjam uta sOprajAstvaM dakzaM DattaM draviRaM sacetasO 
jayam kzetrARi sahasAyam indra kfRvAno anyAn aDarAnt sapatnAn 3

indreRa datto varuRena Sizwo marudBir ugraH prahito no Agan 
eza vAM dyAvApfTivI upasTe mA kzuDan mA tfzat 4

Urjam asmA UrjasvatI DattaM payo asmE payasvatI Dattam 
Urjam asmE dyAvapfTivI aDAtAM viSve devA maruta Urjam ApaH 5

SivABiz we hfdayaM tarpayAmy anamIvo modizIzWAH suvarcAH 
savAsinO pibatAM manTam etam aSvino rUpaM pariDAya mAyAm 6

indra etAM sasfje vidDo agra UrjAM svaDAm ajarAM sA ta ezA 
tayA tvaM jIva SaradaH suvarcA mA ta A susrod Bizajas te akran 7


yaTedaM BUmyA aDi tfRaM vAto maTAyati 
evA maTnAmi te mano yaTA mAM kAminy aso yaTA man nApagA asaH 1

saM cen nayATo aSvinA kAminA saM ca vakzaTaH 
saM vAM BagAso agmata saM cittAni sam u vratA 2

yat suparRA vivakzavo anamIvA vivakzavaH 
tatra me gaCatAd DavaM Salya iva kulmalaM yaTA 3

yad antaraM tad bAhyaM yad bAhyaM tad antaram 
kanyAnAM viSvarUpARAM mano gfBAyOzaDe 4

eyam agan patikAmA janikAmo 'ham Agamam 
aSvaH kanikradad yaTA BagenAhaM sahAgamam 5



indrasya yA mahI dfzat krimer viSvasya tarhaRI 
tayA pinazmi saM krimIn dfzadA KalvAM iva 1

dfzwam adfzwam atfham aTo kurUrum atfham 
algaRqUnt sarvAn CalunAn krimIn vacasA jamBayAmasi 2

algaRqUn hanmi mahatA vaDena dUnA adUnA arasA aBUvan 
SizwAn aSizwAn ni tirAmi vAcA yaTA krimIRAM nakir uCizAtE 3

anvAntryaM SIrzaRyam aTo pArzweyaM krimIn 
avaskavaM vyaDvaraM krimIn vacasA jamBayAmasi 4

ye krimayaH parvateSu vanezv ozaDIzu paSuzv apsv antaH 
ye asmAkaM tanvam AviviSuH sarvaM tad Danmi janima krimIRAm 5



udyann AdityaH krimIn hantu nimrocan hantu raSmiBiH 
ye antaH krimayo gavi 1

viSvarUpaM caturakzaM krimiM sAraNgam arjunam 
SfRAmy asya pfzwIr api vfScAmi yac CiraH 2

atrivad vaH krimayo hanmi kaRvavaj jamadagnivat 
agastyasya brahmaRA saM pinazmy ahaM krimIn 3

hato rAjA krimIRAm utEzAM sTapatir hataH 
hato hatamAtA krimir hataBrAtA hatasvasA 4

hatAso asya veSaso hatAsaH pariveSasaH 
aTo ye kzullakA iva sarve te krimayo hatAH 5

pra te SfRAmi SfNge yAByAM vitudAyasi 
BinAdmi te kuzumBaM yas te vizaDAnaH 6



akzIByAM te nAsikAByAM karRAByAM CubukAd aDi 
yakzmaM SIrzaRyaM mastizkAj jihvAyA vi vfhAmi te 1

grIvAByas ta uzRihAByaH kIkasAByo anUkyAt 
yakzmaM dozaRyam aMsAByAM bAhuByAM vi vfhAmi te 2

hfdayAt te pari klomno halIkzRAt pArSvAByAm 
yakzmaM matasnAByAM plIhno yaknas te vi vfhAmasi 3

AntreByas te gudAByo vanizWor udarAd aDi 
yakzmaM kukziByAm plASer nAByA vi vfhAmi te 4

UruByAM te azWIvadByAM pArzRiByAM prapadAByAm 
yakzmaM BasadyaM SroRiByAM BAsadaM BaMsaso vi vfhAmi te 5

asTiByas te majjaByaH snAvaByo DamaniByaH 
yakzmam pARiByAm aNguliByo naKeByo vi vfhAmi te 6

aNgeaNge lomnilomni yas te parvaRiparvaRi 
yakzmaM tvacasyaM te vayaM kaSyapasya vIbarheRa vizvaYcaM vi vfhAmasi 7



ya ISe paSupatiH paSUnAm catuzpadAm uta yo dvipadAm 
nizkrItaH sa yajYiyaM BAgam etu rAyas pozA yajamAnaM sacantAm 1

pramuYcanto Buvanasya reto gAtuM Datta yajamAnAya devAH 
upAkftaM SaSamAnaM yad asTAt priyam devAnAm apy etu pATaH 2

ye baDyamAnam anu dIDyAnA anvEkzanta manasA cakzuzA ca 
agniz wAn agre pra mumoktu devo viSvakarmA prajayA saMrarARaH 3

ye grAmyAH paSavo viSvarUpA virUpAH santo bahuDEkarUpAH 
vAyuz wAn agre pra mumoktu devaH prajApatiH prajayA saMrarARaH 4

prajAnantaH prati gfhRantu pUrve prARam aNgeByaH pary Acarantam 
divaM gaCa prati tizWA SarIrEH svargaM yAhi paTiBir devayAnEH 5



ye Bakzayanto na vasUny AnfDur yAn agnayo anvatapyanta DizRyAH 
yA tezAm avayA durizwiH svizwiM nas tAM kfRavad viSvakarmA 1

yajYapatim fzayaH enasAhur nirBaktaM prajA anutapyamAnam 
maTavyAnt stokAn apa yAn rarADa saM naz weBiH sfjatu viSvakarmA 2

adAnyAnt somapAn manyamAno yajYasya vidvAnt samaye na DIraH 
yad enaS cakfvAn badDa eza taM viSvakarman pra muYcA svastaye 3

GorA fzayo namo astv eByaS cakzur yad ezAM manasaS ca satyam 
bfhaspataye mahiza dyumann namo viSvakarman namas te pAhy asmAn 4

yajYasya cakzuH praBftir muKaM ca vAcA SrotreRa manasA juhomi 
imaM yajYaM vitataM viSvakarmaRA devA yantu sumanasyamAnAH 5


A no agne sumatiM saMBalo gamed imAM kumArIM saha no Bagena 
juzwA varezu samanezu valgur ozaM patyA sOBagam astu asyE 1

somajuzwaM brahmajuzwam aryamnA saMBftaM Bagam 
DAtur devasya satyena kfRomi pativedanam 2

iyam agne nArI patim videzwa somo hi rAjA suBagAM kfRoti 
suvAnA putrAn mahizI BavAti gatvA patiM suBagA vi rAjatu 3

yaTAKaro maGavaMS cArur eza priyo mfgARAM suzadA baBUva 
evA Bagasya juzweyam astu nArI saMpriyA patyAvirADayantI 4

Bagasya nAvam A roha pUrRAm anupadasvatIm 
tayopapratAraya yo varaH pratikAmyaH 5

A krandaya Danapate varam AmanasaM kfRu 
sarvaM pradakziRaM kfRu yo varaH pratikAmyaH 6

idaM hiraRyaM gulgulv ayam Okzo aTo BagaH 
ete patiByas tvAm aduH pratikAmAya vettave 7
A te nayatu savitA nayatu patir yaH pratikAmyaH 



agnir naH SatrUn praty etu vidvAn pratidahann aBiSastim arAtim 
sa senAM mohayatu parezAM nirhastAMS ca kfRavaj jAtavedAH 1

yUyam ugrA maruta IdfSe sTABi preta mfRata sahaDvam 
amImfRan vasavo nATitA ime agnir hy ezAM dUtaH pratyetu vidvAn 2

amitrasenAM maGavann asmAn CatrUyatIm aBi 
yuvaM tAm indra vftrahann agniS ca dahataM prati 3

prasUta indra pravatA hariByAM pra te vajraH pramfRann etu SatrUn 
jahi pratIco anUcaH parAco vizvak satyaM kfRuhi cittam ezAm 4

indra senAM mohayAmitrARAm 
agner vAtasya DrAjyA tAn vizUco vi nASaya 5

indraH senAM mohayatu maruto Gnantv ojasA 
cakzUMsy agnir A dattAM punar etu parAjitA 6



agnir no dUtaH pratyetu vidvAn pratidahann aBiSastim arAtim 
sa cittAni mohayatu parezAM nirhastAMS ca kfRavaj jAtavedAH 1

ayam agnir amUmuhad yAni cittAni vo hfdi 
vi vo Damatv okasaH pra vo Damatu sarvataH 2

indra cittAni mohayann arvAN AkUtyA cara 
agner vAtasya DrAjyA tAn vizUco vi nASaya 3

vy AkUtaya ezAm itATo cittAni muhyata 
aTo yad adyEzAM hfdi tad ezAM pari nir jahi 4

amIzAM cittAni pratimohayantI gfhARANgAny apve parehi 
aBi prehi nir daha hftsu SokEr grAhyAmitrAMs tamasA viDya SatrUn 5

asO yA senA marutaH parezAm asmAn Ety aBy ojasA sparDamAnA 
tAm viDyata tamasApavratena yaTEzAm anyo anyaM na jAnAt 6



acikradat svapA iha Buvad agne vy acasva rodasI urUcI 
yuYjantu tvA maruto viSvavedasa AmuM naya namasA rAtahavyam 1

dUre cit santam aruzAsa indram A cyAvayantu saKyAya vipram 
yad gAyatrIM bfhatIm arkam asmE sOtrAmaRyA daDfzanta devAH 2

adByas tvA rAja varuRo hvayatu somas tvA hvayatu parvateByaH 
indras tvA hvayatu viqBya AByaH Syeno BUtvA viSa A patemAH 3 {4}

Syeno havyaM nayatv A parasmAd anyakzetre aparudDaM carantam 
aSvinA panTAM kfRutAM sugaM ta imaM sajAtA aBisaMviSaDvam 4 {5}

hvayantu tvA pratijanAH prati mitrA avfzata 
indrAgnI viSve devAs te viSi kzemam adIDaran 5 {6}

yas te havaM vivadat sajAto yaS ca nizwyaH 
apAYcam indra taM kftvATemam ihAva gamaya 6 {7}



A tvA gan rAztraM saha varcasod ihi prAN viSAM patir ekarAw tvaM vi rAja 
sarvAs tvA rAjan pradiSo hvayantUpasadyo namasyo Baveha 1

tvAM viSo vfRatAM rAjyAya tvAm imAH pradiSaH paYca devIH 
varzman rAzwrasya kakudi Srayasva tato na ugro vi BajA vasUni 2

aCa tvA yantu havinaH sajAtA agnir dUto ajiraH saM carAtE 
jAyAH putrAH sumanaso Bavantu bahuM baliM prati paSyAsA ugraH 3

aSvinA tvAgre mitrAvaruRoBA viSve devA marutas tvA hvayantu 
aDA mano vasudeyAya kfRuzva tato na ugro vi BajA vasUni 4

A pra drava paramasyAH parAvataH Sive te dyAvApfTivI uBe stAm 
tad ayaM rAjA varuRas taTAha sa tvAyam ahvat sa upedam ehi 5

indrendra manuzyAH parehi saM hy ajYAsTA varuREH saMvidAnaH 
sa tvAyam ahvat sve saDasTe sa devAn yakzat sa u kalpayad viSaH 6

paTyA revatIr bahuDA virUpAH sarvAH saMgatya varIyas te akran 
tAs tvA sarvAH saMvidAnA hvayantu daSamIm ugraH sumanA vaSeha 7



Ayam agan parRamaRir balI balena pramfRant sapatnAn 
ojo devAnAM paya ozaDInAM varcasA mA jinvantv aprayAvan 1

mayi kzatraM parRamaRe mayi DArayatAd rayim 
ahaM rAzwrasyABIvarge nijo BUyAsam uttamaH 2

yaM nidaDur vanaspatO guhyaM devAH priyaM maRim 
tam asmaByaM sahAyuzA devA dadatu Bartave 3

somasya parRaH saha ugram Agann indreRa datto varuRena SizwaH 
taM priyAsaM bahu rocamAno dIrGAyutvAya SataSAradAya 4

A mArukzat parRamaRir mahyA arizwatAtaye 
yaTAham uttaro 'sAny aryamRa uta saMvidaH 5

ye DIvAno raTakArAH karmArA ye manIziRaH 
upastIn parRa mahyaM tvaM sarvAn kfRv aBito janAn 6

ye rAjAno rAjakftaH sUtA grAmaRyaS ca ye 
upastIn parRa mahyaM tvaM sarvAn kfRv aBito janAn 7

parRo 'si tanUpAnaH sayonir vIro vIreRa mayA 
saMvatsarasya tejasA tena baDnAmi tvA maRe 8



pumAn puMsaH parijAto 'SvatTaH KadirAd aDi 
sa hantu SatrUn mAmakAn yAn ahaM dvezmi ye ca mAm 1

tAn aSvatTa niH SfRIhi SatrUn vEbADadoDataH 
indreRa vftraGnA medI mitreRa varuRena ca 2

yaTASvatTa niraBano 'ntar mahaty arRave 
evA tAnt sarvAn nir BaNgDi yAn ahaM dvezmi ye ca mAm 3

yaH sahamAnaS carasi sAsahAna iva fzaBaH 
tenASvatTa tvayA vayaM sapatnAnt sahizImahi 4

sinAtv enAn nirftir mftyoH pASEr amokyEH 
aSvatTa SatrUn mAmakAn yAn ahaM dvezmi ye ca mAm 5

yaTASvatTa vAnaspatyAn Arohan kfRuze 'DarAn 
evA me Satror mUrDAnaM vizvag BindDi sahasva ca 6

te 'DarAYcaH pra plavantAM CinnA nOr iva banDanAt 
na vEbADapraRuttAnAM punar asti nivartanam 7

prERAn nude manasA pra cittenota brahmaRA 
prERAn vfkzasya SAKayASvatTasya nudAmahe 8

hariRasya raGuzyado 'Di SIrzaRi Bezajam 
sa kzetriyaM vizARayA vizUcInam anInaSat 1

anu tvA hariRo vfzA padBiS caturBir akramIt 
vizARe vi zya guzpitaM yad asya kzetriyaM hfdi 2

ado yad avarocate catuzpakzam iva CadiH 
tenA te sarvaM kzetriyam aNgeByo nASayAmasi 3

amU ye divi suBage vicftO nAma tArake 
vi kzetriyasya muYcatAm aDamaM pASam uttamam 4

Apa id vA u BezajIr Apo amIvacAtanIH 
Apo viSvasya BezajIs tAs tvA muYcantu kzetriyAt 5

yad AsuteH kriyamAnAyAH kzetriyaM tvA vyAnaSe 
vedAhaM tasya BezajaM kzetriyaM nASayAmi tvat 6

apavAse nakzatrARAm apavAsa uzasAm uta 
apAsmat sarvaM durBUtam apa kzetriyam uCatu 7



A yAtu mitra ftuBiH kalpamAnaH saMveSayan pfTivIm usriyABiH 
aTAsmaByam varuRo vAyur agnir bfhad rAzwraM saMveSyam daDAtu 1

DAtA rAtiH savitedaM juSantAm indras tvazwA prati haryantu me vacaH 
huve devIm aditiM SUraputrAM sajAtAnAM maDyamezWA yaTAsAni 2

huve somaM savitAraM namoBir viSvAn AdityAM aham uttaratve 
ayam agnir dIdAyad dIrGam eva sajAtEr idDo 'pratibruvadBiH 3

ihed asATa na paro gamATeryo gopAH puzwapatir va Ajat 
asmE kAmAyopa kAminIr viSve vo devA upasaMyantu 4

saM vo manAMsi saM vratA sam AkUtIr namAmasi 
amI ye vivratA sTana tAn vaH saM namayAmasi 5

ahaM gfBRAmi manasA manAMsi mama cittam anu citteBir eta 
mama vaSezu hfdayAni vaH kfRomi mama yAtam anuvartmAna eta 6



karSaPasya viSaPasya dyOH pitA pfTivI mAtA 
yaTABicakra devAs taTApa kfRutA punaH 1

aSrezmARo aDArayan taTA tan manunA kftam 
kfRomi vaDri vizkanDaM muzkAbarho gavAm iva 2

piSaNge sUtre KfgalaM tad A baDnanti veDasaH 
SravasyuM SuzmaM kAbavaM vaDriM kfRvantu banDuraH 3

yenA SravasyavaS caraTa devA ivAsuramAyayA 
SunAM kapir iva dUzaRo banDurA kAbavasya ca 4

duzwyE hi tvA BatsyAmi dUzayizyAmi kAbavam 
ud ASavo raTA iva SapaTeBiH sarizyaTa 5

ekaSataM vizkanDAni vizWitA pfTivIm anu 
tezAM tvAm agre uj jaharur maRiM vizkanDadUzaRam 6



praTamA ha vy uvAsa sA Denur aBavad yame 
sA naH payasvatI duhAm uttarAmuttarAm samAm 1

yAM devAH pratinandanti rAtrim Denum upAyatIm 
saMvatsarasya yA patnI sA no astu sumaNgalI 2

saMvatsarasya pratimAM yAM tvA rAtry upAsmahe 
sA na AyuzmatIM prajAM rAyas pozeRa saM sfja 3

iyam eva sA yA praTamA vyOCad Asv itarAsu carati pravizwA 
mahAnto asyAM mahimAno antar vaDUr jigAya navagaj janitrI 4

vAnaspatyA grAvARo Gozam akrata haviz kfRvantaH parivatsarIRam 
ekAzwake suprajasaH suvIrA vayaM syAma patayo rayIRAm 5

iqAyAs padaM Gftavat sarIsfpaM jAtavedaH prati havyA gfBAya 
ye grAmyAH paSavo viSvarUpAs tezAM saptAnAM mayi rantir astu 6

A mA puzwe ca poze ca rAtri devAnAM sumatO syAma 
pUrRA darve parA pata supUrRA punar A pata 
sarvAn yajYAnt saMBuYjatIzam UrjaM na A Bara 7

Ayam agant saMvatsaraH patir ekAzwake tava 
sA na AyuzmatIM prajAM rAyas pozeRa saM sfja 8

ftUn yaja ftupatIn ArtavAn uta hAyanAn 
samAH saMvatsarAn mAsAn BUtasya pataye yaje 9

3,10.10a ftuByaz wvArtaveByo mAdByaH saMvatsareByaH 
3,10.10c DAtre viDAtre samfDe BUtasya pataye yaje 10

3,10.11a iqayA juhvato vayaM devAn GftavatA yaje 
3,10.11c gfhAn aluByato vayaM saM viSemopa gomataH 11

3,10.12a ekAzwakA tapasA tapyamAnA jajAna garBaM mahimAnam indram 
3,10.12c tena devA vy asahanta SatrUn hantA dasyUnAm aBavac CacIpatiH 12

3,10.13a indraputre somaputre duhitAsi prajApateH 
3,10.13c kAmAn asmAkaM pUraya prati gfhRAhi no haviH 13



muYcAmi tvA havizA jIvanAya kam ajYAtayakzmAd uta rAjayakzmAt 
grAhir jagrAha yady etad enaM tasyA indrAgnI pra mumuktam enam 1

yadi kzitAyur yadi vA pareto yadi mftyor antikaM eva 
tam A harAmi nirfter upasTAd aspArSam enaM SataSAradAya 2

sahasrAkzeRa SatavIryeRa SatAyuzA havizAhArzam enam 
indro yaTEnaM Sarado nayAty ati viSvasya duritasya pAram 3

SataM jIva Sarado varDamAnaH SataM hemantAn Catam u vasantAn 
SataM te indro agniH savitA bfhaspatiH SatAyuzA havizAhArzam enam 4

pra viSataM prARApAnAv anaqvAhAv iva vrajam 
vy anye yantu mftyavo yAn Ahur itarAn Catam 5

ihEva staM prARApAnO mApa gAtam ito yuvam 
SarIram asyANgAni jarase vahataM punaH 6

jarAyE tvA pari dadAmi jarAyE ni DuvAmi tvA 
jarA tvA BadrA nezwa vy anye yantu mftyavo yAn Ahur itarAn Catam 7

aBi tvA jarimAhita gAm ukzaRam iva rajjvA 
yas tvA mftyur aByaDatta jAyamAnaM supASayA 
taM te satyasya hastAByAm ud amuYcad bfhaspatiH 8



ihEva DruvAM ni minomi SAlAM kzeme tizWAti Gftam ukzamARA 
tAM tvA SAle sarvavIrAH suvIrA arizwavIrA upa saM carema 1

ihEva DruvA prati tizWa SAle 'SvAvatI gomatI sUnftAvatI 
UrjasvatI GftavatI payasvaty uc Crayasva mahate sOBagAya 2

DaruRy asi SAle bfhaCandAH pUtiDAnyA 
A tvA vatso gamed A kumAra A DenavaH sAyam AspandamAnAH 3

imAM SAlAM savitA vAyur indro bfhaspatir ni minotu prajAnan 
ukzantUdnA maruto Gftena Bago no rAjA ni kfziM tanotu 4

mAnasya patni SaraRA syonA devI deveBir nimitAsy agre 
tfRaM vasAnA sumanA asas tvam aTAsmaByaM sahavIraM rayiM dAH 5

ftena sTURAm aDi roha vaMSogro virAjann apa vfNkzva SatrUn 
mA te rizann upasattAro gfhARAM SAle SataM jIvema SaradaH sarvavIrAH 6

emAM kumAras taruRa A vatso jagatA saha 
emAm parisrutaH kumBa A daDnaH kalaSEr aguH 7

pUrRaM nAri pra Bara kumBam etaM Gftasya DArAm amftena saMBftAm 
imAM pAtFn amftena sam aNgDIzwApUrtam aBi rakzAty enAm 8

imA ApaH pra BarAmy ayakzmA yakzmanASanIH 
gfhAn upa pra sIdAmy amftena sahAgninA 9



yad adaH saMprayatIr ahAv anadatA hate 
tasmAd A nadyo nAma sTa tA vo nAmAni sinDavaH 1

yat prezitA varuRenAc CIBam samavalgata 
tad Apnod indro vo yatIs tasmAd Apo anu zWana 2

apakAmaM syandamAnA avIvarata vo hi kam 
indro vaH SaktiBir devIs tasmAd vAr nAma vo hitam 3

ekaH vo devo 'py atizWat syandamAnA yaTAvaSam 
ud Anizur mahIr iti tasmAd udakam ucyate 4

Apo BadrA Gftam id Apa Asann agnIzomO biBraty Apa it tAH 
tIvro raso maDupfcAm araMgama A mA prARena saha varcasA gamet 5

Ad it paSyAmy uta vA SfRomy A mA Gozo gaCati vAN mAsAm 
manye BejAno amftasya tarhi hiraRyavarRA atfpaM yadA vaH 6
idaM va Apo hfdayam ayaM vatsa ftAvarIH 
ihetTam eta SakvarIr yatredaM veSayAmi vaH 7



saM vo gozWena suzadA saM rayyA saM suBUtyA 
aharjAtasya yan nAma tenA vaH saM sfjAmasi 1

saM vaH sfjatv aryamA saM pUzA saM bfhaspatiH 
sam indro yo DanaMjayo mayi puzyata yad vasu 2

saMjagmAnA abiByuzIr asmin gozWe karIziRIH 
biBratIH somyaM maDv anamIvA upetana 3

ihEva gAva etaneho Sakeva puzyata 
ihEvota pra jAyaDvaM mayi saMjYAnam astu vaH 4

Sivo vo gozWo Bavatu SAriSAkeva puzyata 
ihEvota pra jAyaDvaM mayA vaH saM sfjAmasi 5

mayA gAvo gopatinA sacaDvam ayaM vo gozWa iha pozayizRuH 
rAyas pozeRa bahulA BavantIr jIvA jIvantIr upa vaH sadema 6



indram ahaM vaRijaM codayAmi sa na Etu puraetA no astu 
nudann arAtiM paripanTinaM mfgaM sa ISAno DanadA astu mahyam 1

ye panTAno bahavo devayAnA antarA dyAvApfTivI saMcaranti 
te mA juzantAM payasA Gftena yaTA krItvA Danam AharARi 2

iDmenAgna iCamAno Gftena juhomi havyaM tarase balAya 
yAvad ISe brahmaRA vandamAna imAM DiyaM SataseyAya devIm 3

imAm agne SaraRiM mImfzo no yam aDvAnam agAma dUram 
SunaM no astu prapaRo vikrayaS ca pratipaRaH PalinaM mA kfRotu 
idaM havyaM saMvidAnO juzeTAM SunaM no astu caritam utTitaM ca 4

yena Danena prapaRaM carAmi Danena devA Danam iCamAnaH 
tan me BUyo Bavatu mA kanIyo 'gne sAtaGno devAn havizA ni zeDa 5

yena Danena prapaRaM carAmi Danena devA Danam iCamAnaH 
tasmin ma indro rucim A daDAtu prajApatiH savitA somo agniH 6

upa tvA namasA vayaM hotar vESvAnara stumaH 
sa naH prajAsv Atmasu gozu prARezu jAgfhi 7

viSvAhA te sadam id BaremASvAyeva tizWate jAtavedaH 
rAyas pozeRa sam izA madanto mA te agne prativeSA rizAma 8



prAtar agniM prAtar indram havAmahe prAtar mitrAvaruRA prAtar aSvinA 
prAtar BagaM pUzaRaM brahmaRas patiM prAtaH somam uta rudraM havAmahe 1

prAtarjitaM Bagam ugram havAmahe vayaM putram aditer yo viDartA 
ADraS cid yaM manyamAnas turaS cid rAjA cid yaM BagaM BakzIty Aha 2

Baga praRetar Baga satyarADo BagemAM Diyam ud avA dadan naH 
Baga pra Ro janaya goBir aSvEr Baga pra nfBir nfvantaH syAma 3

utedAnIM BagavantaH syAmota prapitva uta maDye ahnAm 
utoditO maGavant sUryasya vayaM devAnAM sumatO syAma 4

Baga eva BagavAM astu devas tenA vayaM BagavantaH syAma 
taM tvA Baga sarva ij johavImi sa no Baga puraetA Baveha 5

sam aDvarAyozaso namanta daDikrAveva Sucaye padAya 
arvAcInaM vasuvidaM BagaM me raTam ivASvA vAjina A vahantu 6

aSvAvatIr gomatIr na uzAso vIravatIH sadam uCantu BadrAH 
GftaM duhAnA viSvataH prapItA yUyaM pAta svastiBiH sadA naH 7



sIrA yuYjanti kavayo yugA vi tanvate pfTak 
DIrA devezu sumnayO 1

yunakta sIrA vi yugA tanota kfte yonO vapateha bIjam 
virAjaH SnuzwiH saBarA asan no nedIya it sfRyaH pakvam A yavan 2

lANgalaM pavIravat suSImaM somasatsaru 
ud id vapatu gAm aviM prasTAvad raTavAhanaM pIbarIM ca praParvyam 3
indraH sItAM ni gfhRAtu tAM pUzABi rakzatu 
sA naH payasvatI duhAm uttarAmuttarAM samAm 4

SunaM suPAlA vi tudantu BUmiM SunaM kInASA anu yantu vAhAn 
SunAsIrA havizA toSamAnA supippalA ozaDIH kartam asmE 5
SunaM vAhAH SunaM naraH SunaM kfzatu lANgalam 
SunaM varatrA baDyantAM Sunam azwrAm ud iNgaya 6

SunAsIreha sma me juzeTAm 
yad divi cakraTuH payas tenemAm upa siYcatam 7

sIte vandAmahe tvArvAcI suBage Bava 
yaTA naH sumanA aso yaTA naH suPalA BuvaH 8

Gftena sItA maDunA samaktA viSvEr devEr anumatA marudBiH 
sA naH sIte payasAByAvavftsvorjasvatI Gftavat pinvamAnA 9



imAM KanAmy ozaDiM vIruDAM balavattamAm 
yayA sapatnIM bADate yayA saMvindate patim 1

uttAnaparRe suBage devajUte sahasvati 
sapatnIM me parA Ruda patiM me kevalaM kfDi 2

nahi te nAma jagrAha no asmin ramase patO 
parAm eva parAvataM sapatnIM gamayAmasi 3

uttarAham uttara uttared uttarAByaH 
aDaH sapatnI yA mamADarA sADarAByaH 4

aham asmi sahamAnATo tvam asi sAsahiH 
uBe sahasvatI BUtvA sapatnIM me sahAvahE 5

aBi te 'DAM sahamAnAm upa te 'DAM sahIyasIm 
mAm anu pra te mano vatsaM gOr iva DAvatu paTA vAr iva DAvatu 6



saMSitaM ma idaM brahma saMSitaM vIryaM balam 
saMSitaM kzatram ajaram astu jizRur yezAm asmi purohitaH 1

sam aham ezAM rAzwraM syAmi sam ojo vIryaM balam 
vfScAmi SatrURAM bAhUn anena havizA aham 2

nIcEH padyantAm aDare Bavantu ye naH sUriM maGavAnaM pftanyAn 
kziRAmi brahmaRAmitrAn un nayAmi svAn aham 3

tIkzRIyAMsaH paraSor agnes tIkzRatarA uta 
indrasya vajrAt tIkzRIyAMso yezAm asmi purohitaH 4

ezAm aham AyuDA saM syAmy ezAM rAzwraM suvIraM varDayAmi 
ezAm kzatram ajaram astu jizRv ezAM cittaM viSve 'vantu devAH 5

ud DarzantAM maGavan vAjinAny ud vIrARAM jayatAm etu GozaH 
pfTag GozA ululayaH ketumanta ud IratAm 
devA indrajyezWA maruto yantu senayA 6

pretA jayatA nara ugrA vaH santu bAhavaH 
tIkzRezavo 'balaDanvano hatogrAyuDA abalAn ugrabAhavaH 7

avasfzwA parA pata Saravye brahmasaMSite 
jaya amitrAn pra padyasva jahy ezAM varaMvaraM mAmIzAM moci kaS cana 8



ayaM te yonir ftviyo yato jAto arocaTAH 
taM jAnann agna A rohADA no varDaya rayim 1

agne aCA vadeha naH pratyaN naH sumanA Bava 
pra Ro yaCa viSAM pate DanadA asi nas tvam 2

pra Ro yaCatv aryamA pra BagaH pra bfhaspatiH 
pra devIH prota sUnftA rayiM devI daDAtu me 3

somaM rAjAnam avase 'gniM gIrBir havAmahe 
Adityam vizRum sUryaM brahmARaM ca bfhaspatim 4

tvaM no agne agniBir brahma yajYaM varDaya 
tvaM no deva dAtave rayiM dAnAya codaya 5

indravAyU uBAv iha suhaveha havAmahe 
yaTA naH sarva ij janaH saMgatyAM sumanA asad dAnakAmaS ca no Buvat 6

aryamaRaM bfhaspatim indraM dAnAya codaya 
vAtaM vizRuM sarasvatIM savitAraM ca vAjinam 7

vAjasya nu prasave saM baBUvimemA ca viSvA BuvanAni antaH 
utAditsantaM dApayatu prajAnan rayiM ca naH sarvavIraM ni yaCa 8

duhrAm me paYca pradizo duhrAm urvIr yaTAbalam 
prApeyaM sarvA AkUtIr manasA hfdayena ca 9

3,20.10a gosaniM vAcam udeyaM varcasA mAByudihi 
3,20.10c A runDAM sarvato vAyus tvazwA pozaM daDAtu me 10



ye agnayo apsv antar ye vftre ye puruze ye aSmasu 
ya AviveSozaDIr yo vanaspatIMs teByo agniByo hutam astv etat 1

yaH some antar yo gozv antar ya Avizwo vayaHsu yo mfgezu 
ya AviveSa dvipado yas catuzpadas teByo agniByo hutam astv etat 2

ya indreRa saraTaM yAti devo vESvAnara uta viSvadAvyaH 
yaM johavImi pftanAsu sAsahiM teByo agniByo hutam astv etat 3

yo devo viSvAd yam u kAmam Ahur yaM dAtAraM pratigfhRantam AhuH 
yo DIraH SakraH pariBUr adAByas teByo agniByo hutam astv etat 4

yaM tvA hotAraM manasABi saMvidus trayodaSa BOvanAH paYca mAnavAH 
varcoDase yaSase sUnftAvate teByo agniByo hutam astv etat 5

ukzAnnAya vaSAnnAya somapfzWAya veDase 
vESvAnarajyezWeByas teByo agniByo hutam astv etat 6

divaM pfTivIm anv antarikzam ye vidyutam anusaMcaranti 
ye dikzv antar ye vAte antas teByo agniByo hutam astv etat 7

hiraRyapARiM savitAram indraM bfhaspatiM varuRaM mitram agnim 
viSvAn devAn aNgiraso havAmahe imaM kravyAdaM Samayantv agnim 8

SAnto agniH kravyAc CAntaH puruzarezaRaH 
aTo yo viSvadAvyas taM kravyAdam aSISamam 9

3,21.10a ye parvatAH somapfzWA Apa uttAnaSIvarIH 
3,21.10c vAtaH parjanya Ad agnis te kravyAdam aSISaman 10



hastivarcasaM praTatAM bfhad yaSo adityA yat tanvaH saMbaBUva 
tat sarve sam adur mahyam etad viSve devA aditiH sajozAH 1

mitraS ca varuRaS cendro rudraS ca cetatu 
devAso viSvaDAyasas te mAYjantu varcasA 2

yena hastI varcasA saMbaBUva yena rAjA manuzyesv apsv antaH 
yena devA devatAm agra Ayan tena mAm adya varcasAgne varcasvinaM kfRu 3

yat te varco jAtavedo bfhad Bavaty AhuteH 
yAvat sUryasya varca Asurasya ca hastinaH 
tAvan me aSvinA varca A DattAM puzkarasrajA 4

yAvac catasraH pradiSaS cakzur yAvat samaSnute 
tAvat samEtv indriyaM mayi tad Dastivarcasam 5

hastI mfgARAM suzadAm atizWAvAn baBUva hi 
tasya Bagena varcasABi ziYcAmi mAm aham 6



yena vehad baBUviTa nASayAmasi tat tvat 
idaM tad anyatra tvad apa dUre ni daDmasi 1

A te yoniM garBa etu pumAn bARa ivezuDim 
A vIro 'tra jAyatAM putras te daSamAsyaH 2

pumAMsaM putraM janaya taM pumAn anu jAyatAm 
BavAsi putrARAM mAtA jAtAnAM janayAS ca yAn 3

yAni badrARi bIjAny fzaBA janayanti ca 
tEs tvaM putraM vindasva sA prasUr DenukA Bava 4

kfRomi te prAjApatyam A yoniM garBa etu te 
vindasva tvaM putraM nAri yas tuByaM Sam asac Cam u tasmE tvam Bava 5

yAsAm dyOH pitA pfTivI mAtA samudro mUlaM vIruDAM baBUva 
tAs tvA putravidyAya dEvIH prAvantv ozaDayaH 6



payasvatIr ozaDayaH payasvan mAmakaM vacaH 
aTo payasvatInAm A Bare 'haM sahasraSaH 1

vedAhaM payasvantaM cakAra DAnyam bahu 
saMBftvA nAma yo devas taM vayaM havAmahe yoyo ayajvano gfhe 2

imA yAH paYca pradiSo mAnavIH paYca kfzwayaH 
vfzwe SApaM nadIr iveha sPAtiM samAvahAn 3

ud utsaM SataDAraM sahasraDAram akzitam 
evAsmAkedaM DAnyaM sahasraDAram akzitam 4

Satahasta samAhara sahasrahasta saM kira 
kftasya kAryasya ceha sPAtiM samAvaha 5

tisro mAtrA ganDarvARAM catasro gfhapatnyAH 
tAsAM yA sPAtimattamA tayA tvABi mfSAmasi 6

upohaS ca samUhaS ca kzattArO te prajApate 
tAv ihA vahatAM sPAtiM bahuM BUmAnam akzitam 7



uttudas tvot tudatu mA DfTAH Sayane sve 
izuH kAmasya yA BImA tayA viDyAmi tvA hfdi 1

ADIparRAM kAmaSalyAm izuM saMkalpakulmalAm 
tAM susaMnatAM kftvA kAmo viDyatu tvA hfdi 2

yA plIhAnaM Sozayati kAmasyezuH susaMnatA 
prAcInapakzA vyozA tayA viDyAmi tvA hfdi 3

SucA vidDA vyozayA SuzkAsyABi sarpa mA 
mfdur nimanyuH kevalI priyavAdiny anuvratA 4

AjAmi tvAjanyA pari mAtur aTo pituH 
yaTA mama kratAv aso mama cittam upAyasi 5

vy asyE mitrAvaruRO hfdaS cittAny asyatam 
aTEnAm akratuM kftvA mamEva kfRutaM vaSe 6



ye 'syAM sTa prAcyAM diSi hetayo nAma devAs tezAM vo agnir izavaH 
te no mfqata te no 'Di brUta teByo vo namas teByo vaH svAhA 1

ye 'syAM sTa dakziRAyAM diSy avizyavo nAma devAs tezAM vaH kAma izavaH 
te no mfqata te no 'Di brUta teByo vo namas teByo vaH svAhA 2

ye 'syAM sTa pratIcyAM diSi vErAjA nAma devAs tezAM va Apa izavaH 
te no mfqata te no 'Di brUta teByo vo namas teByo vaH svAhA 3

ye 'syAM sTodIcyAM diSi praviDyanto nAma devAs tezAM vo vAta izavaH 
te no mfqata te no 'Di brUta teByo vo namas teByo vaH svAhA 4

ye 'syAM sTa DruvAyAM diSi nilimpA nAma devAs tezAM va ozaDIr izavaH 
te no mfqata te no 'Di brUta teByo vo namas teByo vaH svAhA 5

ye 'syAM sTorDvAyAM diSy avasvanto nAma devAs tezAM vo bfhaspatir izavaH 
te no mfqata te no 'Di brUta teByo vo namas teByo vaH svAhA 6



prAcI dig agnir aDipatir asito rakzitAdityA izavaH 
teByo namo 'DipatiByo namo rakzitfByo nama izuByo nama eByo astu 
yo 'smAn dvezwi yaM vayaM dvizmas taM vo jamBe daDmaH 1

dakziRA dig indro 'Dipatis tiraScirAjI rakzitA pitara izavaH 
teByo namo 'DipatiByo namo rakzitfByo nama izuByo nama eByo astu 
yo 'smAn dvezwi yaM vayaM dvizmas taM vo jamBe daDmaH 2

pratIcI dig varuRo 'DipatiH pfdAkU rakzitAnnam izavaH 
teByo namo 'DipatiByo namo rakzitfByo nama izuByo nama eByo astu 
yo 'smAn dvezwi yaM vayaM dvizmas taM vo jamBe daDmaH 3

udIcI dik somo 'DipatiH svajo rakzitASanir izavaH 
teByo namo 'DipatiByo namo rakzitfByo nama izuByo nama eByo astu 
yo 'smAn dvezwi yaM vayaM dvizmas taM vo jamBe daDmaH 4

DruvA dig vizRur aDipatiH kalmAzagrIvo rakzitA vIruDa izavaH 
teByo namo 'DipatiByo namo rakzitfByo nama izuByo nama eByo astu 
yo 'smAn dvezwi yaM vayam dvizmas taM vo jamBe daDmaH 5

UrDvA dig bfhaspatir aDipatiH Svitro rakzitA varzam izavaH 
teByo namo 'DipatiByo namo rakzitfByo nama izuByo nama eByo astu 
yo 'smAn dvezwi yaM vayaM dvizmas taM vo jamBe daDmaH 6


ekEkayEzA sfzwyA saM baBUva yatra gA asfjanta BUtakfto viSvarUpAH 
yatra vijAyate yaminy apartuH sA paSUn kziRAti riPatI ruSatI 1

ezA paSUnt saM kziRAti kravyAd BUtvA vyadvarI 
utEnAM brahmaRe dadyAt taTA syonA SivA syAt 2

SivA Bava puruzeByo goByo aSveByaH SivA 
SivAsmE sarvasmE kzetrAya SivA na ihEDi 3

iha puzwir iha rasa iha sahasrasAtamA Bava 
paSUn yamini pozaya 4

yatrA suhArdaH sukfto madanti vihAya rogaM tanvaH svAyAH 
taM lokaM yaminy aBisaMbaBUva sA no mA hiMsIt puruzAn paSUMS ca 5

yatrA suhArdAM sukftAm agnihotrahutAm yatra lokaH 
taM lokaM yaminy aBisaMbaBUva sA no mA hiMsIt puruzAn paSUMS ca 6



yad rAjAno viBajanta izwApUrtasya zoqaSam yamasyAmI saBAsadaH 
avis tasmAt pra muYcati dattaH SitipAt svaDA 1

sarvAn kAmAn pUrayaty ABavan praBavan Bavan 
AkUtipro 'vir dattaH SitipAnn nopa dasyati 2

yo dadAti SitipAdam aviM lokena saMmitam 
sa nAkam aByArohati yatra Sulko na kriyate abalena balIyase 3

paYcApUpaM SitipAdam aviM lokena saMmitam 
pradAtopa jIvati pitFRAM loke 'kzitam 4

paYcApUpaM SitipAdam aviM lokena saMmitam 
pradAtopa jIvati sUryAmAsayor akzitam 5

ireva nopa dasyati samudra iva payo mahat 
devO savAsinAv iva SitipAn nopa dasyati 6

ka idaM kasmA adAt kAmaH kAmAyAdAt 
kAmo dAtA kAmaH pratigrahItA kAmaH samudram A viveSa 
kAmena tvA prati gfhnAmi kAmEtat te 7
BUmiz wvA prati gfhRAtv antarikzam idaM mahat 
mAhaM prARena mAtmanA mA prajayA pratigfhya vi rADizi 8



sahfdayaM sAMmanasyam avidvezaM kfRomi vaH 
anyo anyam aBi haryata vatsaM jAtam ivAGnyA 1

anuvrataH pituH putro mAtrA Bavatu saMmanAH 
jAyA patye maDumatIM vAcaM vadatu SantivAm 2

mA BrAtA BrAtaraM dvikzan mA svasAram uta svasA 
samyaYcaH savratA BUtvA vAcaM vadata BadrayA 3

yena devA na viyanti no ca vidvizate miTaH 
tat kfRmo brahma vo gfhe saMjYAnaM puruzeByaH 4

jyAyasvantaS cittino mA vi yOzwa saMrADayantaH saDurAS carantaH 
anyo anyasmE valgu vadanta eta saDrIcInAn vaH saMmanasas krRomi 5

samAnI prapA saha vo 'nnaBAgaH samAne yoktre saha vo yunajmi 
samyaYco 'gniM saparyatArA nABim ivABitaH 6

saDrIcInAn vaH saMmanasas kfRomy ekaSnuzwInt saMvananena sarvAn 
devA ivAmftaM rakzamARAH sAyaMprAtaH sOmanaso vo astu 7



vi devA jarasAvftan vi tvam agne arAtyA 
vy ahaM sarveRa pApmanA vi yakzmeRa sam AyuzA 1

vy ArtyA pavamAno vi SakraH pApakftyayA 
vy ahaM sarveRa pApmanA vi yakzmeRa sam AyuzA 2

vi grAmyAH paSava AraRyEr vy Apas tfzRayAsaran 
vy ahaM sarveRa pApmanA vi yakzmeRa sam AyuzA 3

vI me dyAvApfTivI ito vi panTAno diSaMdiSam 
vy ahaM sarveRa pApmanA vi yakzmeRa sam AyuzA 4

tvazwA duhitre vahatuM yunaktItIdaM viSvaM BuvanaM vi yAti 
vy ahaM sarveRa pApmanA vi yakzmeRa sam AyuzA 5

agniH prARAnt saM daDAti candraH prARena saMhitaH 
vy ahaM sarveRa pApmanA vi yakzmeRa sam AyuzA 6

prARena viSvatovIryaM devAH sUryaM sam Erayan 
vy ahaM sarveRa pApmanA vi yakzmeRa sam AyuzA 7

AyuzmatAm AyuzkftAM prARena jIva mA mfTAH 
vy ahaM sarveRa pApmanA vi yakzmeRa sam AyuzA 8

prARena prARatAM prARehEva Bava mA mfTAH 
vy ahaM sarveRa pApmanA vi yakzmeRa sam AyuzA 9

3,31.10a ud AyuzA sam Ayuzod ozaDInAM rasena 
3,31.10c vy ahaM sarveRa pApmanA vi yakzmeRa sam AyuzA 10

3,31.11a A parjanyasya vfzwyod asTAmAmftA vayam 
3,31.11c vy ahaM sarveRa pApmanA vi yakzmeRa sam AyuzA 11



brahma jajYAnaM praTamaM purastAd vi sImataH suruco vena AvaH 
sa buDnyA upamA asya vizWAH sataS ca yonim asataS ca vi vaH 1

iyaM pitryA rAzwry etv agre praTamAya januze BuvanezWAH 
tasmA etaM surucaM hvAram ahyaM GarmaM SrIRantu praTamAya DAsyave 2

pra yo jajYe vidvAn asya banDur viSvA devAnAM janimA vivakti 
brahma brahmaRa uj jaBAra maDyAn nicEr uccEH svaDA aBi pra tasTO 3

sa hi vidaH sa pfTivyA ftasTA mahI kzemaM rodasI askaBAyat 
mahAn mahI askaBAyad vi jAto dyAM sadma pArTivaM ca rajaH 4

sa BuDnyAd Azwra januzo 'By agram bfhaspatir devatA tasya samrAw 
ahar yac CukraM jyotizo janizwATa dyumanto vi vasantu viprAH 5

nUnaM tad asya kAvyo hinoti maho devasya pUrvyasya DAma 
eza jajYe bahuBiH sAkam itTA pUrve arDe vizite sasan nu 6

yo 'TarvARaM pitaraM devabanDuM bfhaspatiM namasAva ca gaCAt 
tvaM viSvezAM janitA yaTAsaH kavir devo na daBAyat svaDAvAn 7



ya AtmadA baladA yasya viSva upAsate praSizaM yasya devAH 
yo 'syeSe dvipado yaS catuzpadaH kasmE devAya havizA viDema 1

yaH prARato nimizato mahitvEko rAjA jagato baBUva 
yasya CAyAmftaM yasya mftyuH kasmE devAya havizA viDema 2

yaM krandasI avataS caskaBAne BiyasAne rodasI ahvayeTAm 
yasyAsO panTA rajaso vimAnaH kasmE devAya havizA viDema 3

yasya dyOr urvI pfTivI ca mahI yasyAda urv antarikzam 
yasyAsO sUro vitato mahitvA kasmE devAya havizA viDema 4

yasya viSve himavanto mahitvA samudre yasya rasAm id AhuH 
imAS ca pradiSo yasya bAhU kasmE devAya havizA viDema 5

Apo agre viSvam Avan garBaM daDAnA amftA ftajYAH 
yAsu devIzv aDi deva AsIt kasmE devAya havizA viDema 6

hiraRyagarBaH sam avartatAgre BUtasya jAtaH patir eka AsIt 
sa dADAra pfTivIm uta dyAM kasmE devAya havizA viDema 7

Apo vatsaM janayantIr garBam agre sam Erayan 
tasyota jAyamAnasyolba AsId DiraRyayaH kasmE devAya havizA viDema 8



ud itas trayo akraman vyAGraH puruzo vfkaH 
hirug Gi yanti sinDavo hirug devo vanaspatir hiruN namantu SatravaH 1

pareREtu paTA vfkaH parameRota taskaraH 
pareRa datvatI rajjuH pareRAGAyur arzatu 2

akzyO ca te muKaM ca te vyAGra jamBayAmasi 
At sarvAn viMSatiM naKAn 3

vyAGraM datvatAM vayaM praTamaM jamBayAmasi 
Ad u zwenam aTo ahiM yAtuDAnam aTo vfkam 4

yo adya stena Ayati sa saMpizwo apAyati 
paTAm apaDvaMsenEtv indro vajreRa hantu tam 5

mUrRA mfgasya dantA apiSIrRA u pfzwayaH 
nimruk te goDA Bavatu nIcAyac CaSayur mfgaH 6

yat saMyamo na vi yamo vi yamo yan na saMyamaH 
indrajAH somajA ATarvaRam asi vyAGrajamBanam 7



yAM tvA ganDarvo aKanad varuRAya mftaBraje 
tAM tvA vayaM KanAmasy ozaDiM SepaharzaRIm 1

ud uzA ud u sUrya ud idaM mAmakaM vacaH 
ud ejatu prajApatir vfzA SuzmeRa vAjinA 2

yaTA sma te virohato 'Bitaptam ivAnati 
tatas te Suzmavattaram iyaM kfRotv ozaDiH 3

uc CuzmOzaDInAM sArA fzaBARAm 
saM puMsAm indra vfzRyam asmin Dehi tanUvaSin 4

apAM rasaH praTamajo 'To vanaspatInAm 
uta somasya BrAtAsy utArSam asi vfzRyam 5

adyAgne adya savitar adya devi sarasvati 
adyAsya brahmaRas pate Danur ivA tAnayA pasaH 6

AhaM tanomi te paso aDi jyAm iva Danvani 
kramasvarSa iva rohitam anavaglAyatA sadA 7

aSvasyASvatarasyAjasya petvasya ca 
aTa fzaBasya ye vAjAs tAn asmin Dehi tanUvaSin 8



sahasraSfNgo vfzaBo yaH samudrAd udAcarat 
tenA sahasyenA vayaM ni janAnt svApayAmasi 1

na BUmiM vAto ati vAti nAti paSyati kaS cana 
striyaS ca sarvAH svApaya SunaS cendrasaKA caran 2

prozWeSayAs talpeSayA nArIr yA vahyaSIvarIH 
striyo yAH puRyaganDayas tAH sarvAH svApayAmasi 3

ejadejad ajagraBaM cakzuH prARam ajagraBam 
aNgAny ajagraBaM sarvA rAtrIRAm atiSarvare 4

ya Aste yaS carati yaS ca tizWan vipaSyati 
tezAM saM daDmo akzIRi yaTedaM harmyaM taTA 5

svaptu mAtA svaptu pitA svaptu SvA svaptu viSpatiH 
svapantv asyE jYAtayaH svaptv ayam aBito janaH 6

svapna svapnABikaraRena sarvaM ni svApayA janam 
otsUryam anyAnt svApayAvyuzaM jAgftAd aham indra ivArizwo akzitaH 7



brAhmaRo jajYe praTamo daSaSIrzo daSAsyaH 
sa somaM praTamaH papO sa cakArArasaM vizam 1

yAvatI dyAvApfTivI varimRA yAvat sapta sinDavo vitazWire 
vAcaM vizasya dUzaRIM tAm ito nir avAdizam 2

suparRas tvA garutmAn viza praTamam Avayat 
nAmImado nArUrupa utAsmA aBavaH pituH 3

yas ta Asyat paYcANgurir vakrAc cid aDi DanvanaH 
apaskamBasya SalyAn nir avocam ahaM vizam 4

SalyAd vizaM nir avocam prAYjanAd uta parRaDeH 
apAzWAc CfNgAt kulmalAn nir avocam aham vizam 5

arasas ta izo Salyo 'To te arasaM vizam 
utArasasya vfkzasya Danuz we arasArasam 6

ye apIzan ye adihan ya Asyan ye avAsfjan 
sarve te vaDrayaH kftA vaDrir vizagiriH kftaH 7

vaDrayas te KanitAro vaDris tvam asy ozaDe 
vaDriH sa parvato girir yato jAtam idaM vizam 8



vAr idam vArayAtE varaRAvatyAm aDi 
tatrAmftasyAsiktaM tenA te vAraye vizam 1

arasaM prAcyaM vizam arasaM yad udIcyam 
aTedam aDarAcyaM karamBeRa vi kalpate 2

karamBaM kftvA tiryaM pIbaspAkam udAraTim 
kzuDA kila tvA duzwano jakzivAnt sa na rUrupaH 3

vi te madaM madAvati Saram iva pAtayAmasi 
pra tvA carum iva yezantaM vacasA sTApayAmasi 4

pari grAmam ivAcitaM vacasA sTApayAmasi 
tizWA vfkza iva sTAmny aBriKAte na rUrupaH 5
pavastEs tvA pary akrIRan dUrSeBir ajinEr uta 
prakrIr asi tvam ozaDe 'BriKAte na rUrupaH 6

anAptA ye vaH praTamA yAni karmARi cakrire 
vIrAn no atra mA daBan tad va etat puro daDe 7


BUto BUtezu paya A daDAti sa BUtAnAm aDipatir baBUva 
tasya mftyuS carati rAjasUyaM sa rAjA anu manyatAm idaM 1

aBi prehi mApa vena ugraS cettA sapatnahA 
A tizWa mitravarDana tuByam devA aDi bruvan 2

AtizWantaM pari viSve aBUzaM CriyaM vasAnaS carati svarociH 
mahat tad vfzRo asurasya nAmA viSvarUpo amftAni tasTO 3

vyAGro aDi vEyAGre vi kramasva diSo mahIH 
viSas tvA sarvA vAYCantv Apo divyAH payasvatIH 4

yA Apo divyAH payasA madanty antarikza uta vA pfTivyAm 
tAsAM tvA sarvAsAm apAm aBi ziYcAmi varcasA 5

aBi tvA varcasAsicann Apo divyAH payasvatIH 
yaTAso mitravarDanas taTA tvA savitA karat 6

enA vyAGraM parizasvajAnAH siMhaM hinvanti mahate sOBagAya 
samudraM na suBuvas tasTivAMsaM marmfjyante dvIpinam apsv antaH 7



ehi jIvaM trAyamARaM parvatasyAsy akzyam 
viSveBir devEr dattaM pariDir jIvanAya kam 1

paripARaM puruzARAM paripARaM gavAM asi 
aSvAnAm arvatAm paripARAya tasTize 2

utAsi paripARam yAtujamBanam AYjana 
utAmftasya tvaM vetTATo asi jIvaBojanam aTo haritaBezajam 3

yasyAYjana prasarpasy aNgamaNgam paruzparuH 
tato yakzmaM vi bADasa ugro maDyamaSIr iva 4

nEnaM prApnoti SapaTo na kftyA nABiSocanam 
nEnaM vizkanDam aSnute yas tvA biBarty AYjana 5

asanmantrAd duzvapnyAd duzkftAc CamalAd uta 
durhArdaS cakzuzo GorAt tasmAn naH pAhy AYjana 6

idaM vidvAn AYjana satyaM vakzyAmi nAnftam 
saneyam aSvaM gAm aham AtmAnaM tava pUruza 7

trayo dAsA AYjanasya takmA balAsa Ad ahiH 
varzizWaH parvatAnAM trikakun nAma te pitA 8

yad AYjanaM trEkakudam jAtaM himavatas pari 
yAtUMS ca sarvAY jamBayat sarvAS ca yAtuDAnyaH 9

4,9.10a yadi vAsi trEkakudaM yadi yAmunam ucyase 
4,9.10c uBe te Badre nAmnI tAByAM naH pAhy AYjana 10



vAtAj jAto antarikzAd vidyuto jyotizas pari 
sa no hiraRyajAH SaNKaH kfSanaH pAtv aMhasaH 1

yo agrato rocanAnAM samudrAd aDi jajYize 
SaNKena hatvA rakzAMsy attriRo vi zahAmahe 2

SaNKenAmIvAm amatiM SaNKenota sadAnvAH 
SaNKo no viSvaBezajaH kfSanaH pAtv aMhasaH 3

divi jAtaH samudrajaH sinDutas pary ABftaH 
sa no hiraRyajAH SaNKa AyuzprataraRo maRiH 4

samudrAj jAto maRir vftrAj jAto divAkaraH 
so asmAnt sarvataH pAtu hetyA devAsureByaH 5

hiraRyAnAm eko 'si somAt tvam aDi jajYize 
raTe tvam asi darSata izuDO rocanas tvaM pra Ra AyUMzi tArizat 6

devAnAm asTi kfSanaM baBUva tad Atmanvac caraty apsv antaH 
tat te baDnAmy Ayuze varcase balAya dIrGAyutvAya SataSAradAya kArSanas tvABi rakzatu 7



anaqvAn dADAra pfTivIm uta dyAm anaqvAn dADArorv antarikzam 
anaqvAn dADAra pradiSaH zaq urvIr anaqvAn viSvaM Buvanam A viveSa 1

anaqvAn indraH sa paSuByo vi cazwe trayAM Cakro vi mimIte aDvanaH 
BUtaM Bavizyad BuvanA duhAnaH sarvA devAnAm carati vratAni 2

indro jAto manuzyezv antar Garmas taptaS carati SoSucAnaH 
suprajAH sant sa udAre na sarzad yo nASnIyAd anaquho vijAnan 3

anaqvAn duhe sukftasya loka EnaM pyAyayati pavamAnaH purastAt 
parjanyo DArA maruta UDo asya yajYaH payo dakziRA doho asya 4

yasya neSe yajYapatir na yajYo nAsya dAteSe na pratigrahItA 
yo viSvajid viSvaBfd viSvakarmA GarmaM no brUta yatamaS catuzpAt 5

yena devAH svar Aruruhur hitvA SarIram amftasya nABim 
tena gezma sukftasya lokaM Garmasya vratena tapasA yaSasyavaH 6

indro rUpeRAgnir vahena prajApatiH paramezWI virAw 
viSvAnare akramata vESvAnare akramatAnaduhy akramata 
so 'dfMhayata so 'DArayata 7

maDyam etad anaquho yatrEza vaha AhitaH 
etAvad asya prAcInaM yAvAn pratyaN samAhitaH 8

yo vedAnaduho dohAn saptAnupadasvataH 
prajAM ca lokaM cApnoti taTA saptafzayo viduH 9

4,11.10a padBiH sedim avakrAmann irAM jaNGABir utKidan 
4,11.10c srameRAnaqvAn kIlAlaM kInASaS cABi gaCataH 10

4,11.11a dvAdaSa vA etA rAtrIr vratyA AhuH prajApateH 
4,11.11c tatropa brahma yo veda tad vA anaquho vratam 11

4,11.12a duhe sAyaM duhe prAtar duhe maDyaMdinaM pari 
4,11.12c dohA ye asya saMyanti tAn vidmAnupadasvataH 12



rohaRy asi rohaRy asTnaS Cinnasya rohaRI 
rohayedam arunDati 1

yat te rizwaM yat te dyuttam asti pezwraM ta Atmani 
DAtA tad BadrayA punaH saM daDat paruzA paruH 2

saM te majjA majjYA Bavatu sam u te paruzA paruH 
saM te mAMsasya visrastaM sam asTy api rohatu 3

majjA majYA saM DIyatAM carmaRA carma rohatu 
asfk te asTi rohatu mAMsaM mAMsena rohatu 4

loma lomnA saM kalpayA tvacA saM kalpayA tvacam 
asfk te asTi rohatu CinnaM saM Dehy ozaDe 5

sa ut tizWa prehi pra drava raTaH sucakraH 
supaviH sunABiH prati tizWorDvaH 6

yadi kartaM patitvA saMSaSre yadi vASmA prahfto jaGAna 
fBU raTasyevANgAni saM daDat paruzA paruH 7



uta devA avahitaM devA un nayaTA punaH 
utAgaS cakruzaM devA devA jIvayaTA punaH 1

dvAv imO vAtO vAta A sinDor A parAvataH 
dakzaM te anya AvAtu vy anyo vAtu yad rapaH 2

A vAta vAhi BezajaM vi vAta vAhi yad rapaH 
tvaM hi viSvaBezaja devAnAM dUta Iyase 3
trAyantAm imaM devAs trAyantAM marutAM gaRAH 
trAyantAM viSvA BUtAni yaTAyam arapA asat 4

A tvAgamaM SaMtAtiBir aTo arizwatAtiBiH 
dakzaM ta ugram ABArizaM parA yakzmaM suvAmi te 5

ayaM me hasto BagavAn ayaM me BagavattaraH 
ayaM me viSvaBezajo 'yaM SivABimarSanaH 6

hastAByAM daSaSAKAByAM jihvA vAcaH purogavI 
anAmayitnuByAM hastAByAM tAByAM tvABi mfSAmasi 7



ajo hy agner ajanizwa SokAt so apaSyaj janitAram agre 
tena devA devatAm agrA Ayan tena rohAn ruruhur meDyAsaH 1

kramaDvam agninA nAkam uKyAn hastezu biBrataH 
divas pfzWaM svar gatvA miSrA deveBir ADvam 2

pfzWAt pfTivyA aham antarikzam Aruham antarikzAd divam Aruham 
divo nAkasya pfzWAt svar jyotir agAm aham 3

svar yanto nApekzanta A dyAM rohanti rodasI 
yajYaM ye viSvatoDAraM suvidvAMso vitenire 4

agne prehi praTamo devatAnAM cakzur devAnAm uta mAnuzAnAm 
iyakzamARA BfguBiH sajozAH svar yantu yajamAnAH svasti 5

ajam anajmi payasA Gftena divyaM suparnaM payasaM bfhantam 
tena gezma sukftasya lokaM svar Arohanto aBi nAkam uttamam 6

paYcOdanaM paYcaBir aNguliBir darvyodDara paYcaDEtam odanam 
prAcyAM diSi Siro ajasya Dehi dakziRAyAM diSi dakziRaM Dehi pArSvam 7

pratIcyAM diSi Basadam asya Dehy uttarasyAM diSy uttaraM Dehi pArSvam 
UrDvAyAM diSy ajasyAnUkaM Dehi diSi DruvAyAM Dehi pAjasyam antarikze maDyato maDyam asya 8

Sftam ajaM SftayA prorRuhi tvacA sarvEr aNgEH saMBftaM viSvarUpam 
sa ut tisWeto aBi nAkam uttamaM padBiS caturBiH prati tizWa dikzu 9



samutpatantu pradiSo naBasvatIH sam aBrARi vAtajUtAni yantu 
mahafzaBasya nadato naBasvato vASrA ApaH pfTivIM tarpayantu 1

sam Ikzayantu tavizAH sudAnavo 'pAM rasA ozaDIBiH sacantAm 
varzasya sargA mahayantu BUmiM pfTag jAyantAm ozaDayo viSvarUpAH 2

sam Ikzayasva gAyato naBAMsy apAm vegAsaH pfTag ud vijantAm 
varzasya sargA mahayantu BUmiM pfTag jAyantAm vIruDo viSvarUpAH 3

gaRAs tvopa gAyantu mArutAH parjanya GoziRaH pfTak 
sargA varzasya varzato varzantu pfTivIm anu 4

ud Irayata marutaH samudratas tvezo arko naBa ut pAtayATa 
mahafzaBasya nadato naBasvato vASrA ApaH pfTivIM tarpayantu 5

aBi kranda stanayArdayodaDiM BUmiM parjanya payasA sam aNDi 
tvayA sfzwaM bahulam Etu varzam ASArEzI kfSagur etv astam 6

saM vo 'vantu sudAnava utsA ajagarA uta 
marudBiH pracyutA meGA varzantu pfTivIm anu 7

ASAmASAM vi dyotatAM vAtA vAntu diSodiSaH 
marudBiH pracyutA meGAH saM yantu pfTivIm anu 8

Apo vidyud aBraM varzaM saM vo 'vantu sudAnava utsA ajagarA uta 
marudBiH pracyutA meGAH prAvantu pfTivIm anu 9

4,15.10a apAm agnis tanUBiH saMvidAno ya ozaDInAm aDipA baBUva 
4,15.10c sa no varzaM vanutAM jAtavedAH prARaM prajAByo amftaM divas pari 10

4,15.11a prajApatiH salilAd A samudrAd Apa Irayann udaDim ardayAti 
4,15.11c pra pyAyatAM vfzRo aSvasya reto 'rvAn etena stanayitnunehi 11

4,15.12a apo niziYcann asuraH pitA naH Svasantu gargarA apAM varuRAva nIcIr apaH sfja 
4,15.12c vadantu pfSnibAhavo maRqUkA iriRAnu 12

4,15.13a saMvatsaraM SaSayAnA brAhmaRA vratacAriRaH 
4,15.13c vAcam parjanyajinvitAM pra maRdUkA avAdizuH 13

4,15.14a upapravada maRqUki varzaM A vada tAduri 
4,15.14c maDye hradasya plavasva vigfhya caturaH padaH 14

4,15.15a KaRvaKA3i KEmaKA3i maDye taduri 
4,15.15c varzaM vanuDvaM pitaro marutAM mana iCata 15

4,15.16a mahAntaM koSam ud acABi ziYca savidyutaM Bavatu vAtu vAtaH 
4,15.16c tanvatAM yajYaM bahuDA visfzwA AnandinIr ozaDayo Bavantu 16



bfhann ezAm aDizWAtA antikAd iva paSyati 
ya stAyan manyate carant sarvaM devA idaM viduH 1

yas tizWati carati yaS ca vaYcati yo nilAyaM carati yaH prataNkam 
dvO saMnizadya yan mantrayete rAjA tad veda varuRas tftIyaH 2

uteyaM BUmir varuRasya rAjYa utAsO dyOr bfhatI dUreantA 
uto samudrO varuRasya kukzI utAsminn alpa udake nilInaH 3

uta yo dyAm atisarpAt parastAn na sa mucyAtE varuRasya rAjYaH 
diva spaSaH pra carantIdam asya sahasrAkzA ati paSyanti BUmim 4

sarvaM tad rAjA varuRo vi cazwe yad antarA rodasI yat parastAt 
saMKyAtA asya nimizo janAnAm akzAn iva SvaGnI ni minoti tAni 5

ye te pASA varuRa saptasapta treDA tizWanti vizitA ruzantaH 
Cinantu sarve anftaM vadantaM yaH satyavAdy ati taM sfjantu 6

Satena pASEr aBi Dehi varuREnaM mA te mocy anftavAN nfcakzaH 
AstAM jAlma udaraM SraMSayitvA koSa ivAbanDaH parikftyamAnaH 7

yaH samAByo varuRo yo vyAByo yaH saMdeSyo varuRo yo videSyo 
yo dEvo varuRo yaS ca mAnuzaH 8

tEs tvA sarvEr aBi zyAmi pASEr asAv AmuzyAyaRAmuzyAH putra 
tAn u te sarvAn anusaMdiSAmi 9


ISARAM tvA BezajAnAm ujjeza A raBAmahe 
cakre sahasravIryam sarvasmA ozaDe tvA 1

satyajitaM SapaTayAvanIM sahamAnAM punaHsarAm 
sarvAH sam ahvy ozaDIr ito naH pArayAd iti 2

yA SaSApa Sapanena yAGaM mUram AdaDe 
yA rasasya haraRAya jAtam AreBe tokam attu sA 3

yAM te cakrur Ame pAtre yAM cakrur nIlalohite 
Ame mAMse kftyAM yAM cakrus tayA kftyAkfto jahi 4

dOzvapnyaM dOrjIvityaM rakzo aBvam arAyyaH 
durRAmnIH sarvA durvAcas tA asman nASayAmasi 5

kzuDAmAraM tfzRAmAram agotAm anapatyatAm 
apAmArga tvayA vayaM sarvaM tad apa mfjmahe 6

tfzRAmAraM kzuDAmAraM aTo akzaparAjayam 
apAmArga tvayA vayaM sarvaM tad apa mfjmahe 7

apAmArga ozaDInAM sarvAsAm eka id vaSI 
tena te mfjma AsTitam aTa tvam agadaS cara 8



samaM jyotiH sUryeRAhnA rAtrI samAvatI 
kfRomi satyam Utaye 'rasAH santu kftvarIH 1

yo devAH kftyAM kftvA harAd aviduzo gfham 
vatso DArur iva mAtaraM taM pratyag upa padyatAm 2

amA kftvA pApmAnaM yas tenAnyaM jiGAMsati 
aSmAnas tasyAM dagDAyAM bahulAH Paw karikrati 3

sahasraDAman viSiKAn vigrIvAM CAyayA tvam 
prati sma cakruze kftyAM priyAM priyAvate hara 4

anayAham ozaDyA sarvAH kftyA adUduzam 
yAM kzetre cakrur yAM gozu yAM vA te puruzezu 5

yaS cakAra na SaSAka kartuM SaSre pAdam aNgurim 
cakAra Badram asmaByam Atmane tapanam tu saH 6

apAmArgo 'pa mArzwu kzetriyaM SapaTaS ca yaH 
apAha yAtuDAnIr apa sarvA arAyyaH 7

apamfjya yAtuDAnAn apa sarvA arAyyaH 
apAmArga tvayA vayaM sarvaM tad apa mfjmahe 8



uto asy abanDukfd uto asi nu jAmikft 
uto kftyAkftaH prajAM nadam ivA CinDi vArzikam 1

brAhmaRena paryuktAsi kaRvena nArzadena 
senevEzi tvizImatI na tatra Bayam asti yatra prApnozy ozaDe 2

agram ezy ozaDInAM jyotizevABidIpayan 
uta trAtAsi pAkasyATo hantAsi rakzasaH 3

yad ado devA asurAMs tvayAgre nirakurvata 
tatas tvam aDy ozaDe 'pAmArgo ajAyaTAH 4

viBindatI SataSAKA viBindan nAma te pitA 
pratyag vi BinDi tvaM taM yo asmAM aBidAsati 5

asad BUmyAH sam aBavat tad yAm eti mahad vyacaH 
tad vE tato viDUpAyat pratyak kartAram fCatu 6

pratyaN hi saMbaBUviTa pratIcInaPalas tvam 
sarvAn mac CapaTAm aDi varIyo yAvayA vaDam 7

Satena mA pari pAhi sahasreRABi rakzA mA 
indras te vIruDAM pata ugra ojmAnam A daDat 8


A paSyati prati paSyati parA paSyati paSyati 
divam antarikzam Ad BUmiM sarvaM tad devi paSyati 1

tisro divas tisraH pfTivIH zaw cemAH pradiSAH pfTak 
tvayAhaM sarvA BUtAni paSyAni devy ozaDe 2

divyasya suparRasya tasya hAsi kanInikA 
sA BUmim A rurohiTa vahyaM SrAntA vaDUr iva 3

tAM me sahasrAkzo devo dakziRe hasta A daDat 
tayAhaM sarvaM paSyAmi yaS ca SUdra utAryaH 4

Aviz kfRuzva rUpAni mAtmAnam apa gUhaTAH 
aTo sahasracakzo tvaM prati paSyAH kimIdinaH 5

darSaya mA yAtuDAnAn darSaya yAtuDAnyaH 
piSAcAnt sarvAn darSayeti tvA raBa ozaDe 6

kaSyapasya cakzur asi SunyAS ca caturakzyAH 
vIDre sUryam iva sarpantaM mA piSAcaM tiras karaH 7

ud agraBaM paripARAd yAtuDAnaM kimIdinam 
tenAhaM sarvaM paSyAmy uta SUdram utAryam 8

yo antarikzeRa patati divam yaS ca atisarpati 
BUmiM yo manyate nATaM taM piSAcam pra darSaya 9



A gAvo agmann uta Badram akrant sIdantu gozWe raRayantv asme 
prajAvatIH pururUpA iha syur indrAya pUrvIr uzaso duhAnAH 1

indro yajvane gfRate ca Sikzata uped dadAti na svaM muzAyati 
BUyoBUyo rayim id asya varDayann aBinne Kilye ni daDAti devayum 2

na tA naSanti na daBAti taskaro nAsAm Amitro vyaTir A daDarzati 
devAMS ca yABir yajate dadAti ca jyog it tABiH sacate gopatiH saha 3

na tA arvA reRukakAwo 'Snute na saMskftatram upa yanti tA aBi 
urugAyam aBayaM tasya tA anu gAvo martasya vi caranti yajvanaH 4

gAvo Bago gAva indro ma iCAd gAva somasya praTamasya BakzaH 
imA yA gAvaH sa janAsa indra iCAmi hfdA manasA cid indram 5

yUyaM gAvo medayaTa kfSaM cid aSrIraM cit kfRuTA supratIkam 
BadraM gfhaM kfRuTa BadravAco bfhad vo vaya ucyate saBAsu 6

prajAvatIH sUyavase ruSantIH SudDA apaH suprapARe pibantIH 
mA va stena ISata mAGaSaMsaH pari vo rudrasya hetir vfRaktu 7



imam indra varDaya kzatriyaM me imaM viSAm ekavfzaM kfRu tvam 
nir amitrAn akzRuhy asya sarvAMs tAn ranDayAsmA ahamuttarezu 1

emaM Baja grAme aSvezu gozu niz waM Baja yo amitro asya 
varzma kzatrARAm ayam astu rAjendra SatruM ranDaya sarvam asmE 2

ayam astu Danapatir DanAnAm ayaM viSAM viSpatir astu rAjA 
asminn indra mahi varcAMsi Dehy avarcasaM kfRuhi Satrum asya 3

asmE dyAvApfTivI BUri vAmaM duhATAM GarmaduGe iva DenU 
ayaM rAjA priya indrasya BUyAt priyo gavAm ozaDInAM paSUnAm 4

yunajmi ta uttarAvantam indraM yena jayanti na parAjayante 
yas tvA karad ekavfzaM janAnAm uta rAjYAm uttamaM mAnavAnAm 5

uttaras tvam aDare te sapatnA ye ke ca rAjan pratiSatravas te 
ekavfza indrasaKA jigIvAM CatrUyatAm A BarA BojanAni 6

siMhapratIko viSo adDi sarvA vyAGrapratIko 'va bADasva SatrUn 
ekavfza indrasaKA jigIvAM CatrUyatAm A KidA BojanAni 7



agner manve praTamasya pracetasaH pAYcajanyasya bahuDA yam inDate 
viSoviSaH praviSivAMsam Imahe sa no muYcatv aMhasaH 1

yaTA havyaM vahasi jAtavedo yaTA yajYaM kalpayasi prajAnan 
evA deveByaH sumatiM na A vaha sa no muYcatv aMhasaH 2

yAmanyAmann upayuktaM vahizWaM karmaNkarmann ABagam agnim Iqe 
rakzohaRaM yajYavfDaM GftAhutaM sa no muYcatv aMhasaH 3

sujAtaM jAtavedasam agniM vESvAnaraM viBum 
havyavAhaM havAmahe sa no muYcatv aMhasaH 4

yena fzayo balam adyotayan yujA yenAsurARAm ayuvanta mAyAH 
yenAgninA paRIn indro jigAya sa no muYcatv aMhasaH 5

yena devA amftam anvavindan yenOzaDIr maDumatIr akfRvan 
yena devAH svar ABarant sa no muYcatv aMhasaH 6

yasyedaM pradiSi yad virocate yaj jAtaM janitavyaM ca kevalam 
stOmy agniM nATito johavImi sa no muYcatv aMhasaH 7



indrasya manmahe SaSvad id asya manmahe vftraGna stomA upa mema AguH 
yo dASuzaH sukfto havam eti sa no muYcatv aMhasaH 1

ya ugrIRAm ugrabAhur yayur yo dAnavAnAM balam Aruroja 
yena jitAH sinDavo yena gAvaH sa no muYcatv aMhasaH 2

yaS carzaRipro vfzaBaH svarvid yasmE grAvARaH pravadanti nfmRam 
yasyADvaraH saptahotA madizWaH sa no muYcatv aMhasaH 3

yasya vaSAsa fzaBAsa ukzaRo yasmE mIyante svaravaH svarvide 
yasmE SukraH pavate brahmaSumBitaH sa no muYcatv aMhasaH 4

yasya juzwiM sominaH kAmayante yaM havanta izumantaM gavizwO 
yasminn arkaH SiSriye yasminn ojaH sa no muYcatv aMhasaH 5

yaH praTamaH karmakftyAya jajYe yasya vIryam praTamasyAnubudDam 
yenodyato vajro 'ByAyatAhiM sa no muYcatv aMhasaH 6

yaH saMgrAmAn nayati saM yuDe vaSI yaH puzwAni saMsfjati dvayAni 
stOmIndraM nATito johavImi sa no muYcatv aMhasaH 7



vAyoH savitur vidaTAni manmahe yAv Atmanvad viSaTo yO ca rakzaTaH 
yO viSvasya pariBU baBUvaTus tO no muYcatam aMhasaH 1

yayoH saMKyAtA varimA pArhivAni yAByAM rajo yupitam antarikze 
yayoH prAyaM nAnv AnaSe kaS cana tO no muYcatam aMhasaH 2

tava vrate ni viSante janAsas tvayy udite prerate citraBAno 
yuvaM vAyo savitA ca BuvanAni rakzaTas tO no muYcatam aMhasaH 3

apeto vAyo savitA ca duzkftam apa rakzAMsi SimidAM ca seDatam 
saM hy UrjayA sfjaTaH saM balena tO no muYcatam aMhasaH 4

rayiM me pozaM savitota vAyus tanU dakzam A suvatAM suSevam 
ayakzmatAtiM maha iha DattaM tO no muYcatam aMhasaH 5

pra sumatiM savitar vAya Utaye mahasvantaM matsaraM mAdayATaH 
arvAg vAmasya pravato ni yaCataM tO no muYcatam aMhasaH 6

upa SrezWA na ASizo devayor DAmann asTiran 
stOmi devaM savitAraM ca vAyuM tO no muYcantv aMhasaH 7



manve vAM dyAvApfTivI suBojasO sacetasO ye apraTeTAm amitA yojanAni 
pratizWe hy aBavataM vasUnAM te no muYcatam aMhasaH 1

pratizWe hy aBavataM vasUnAM pravfdDe devI suBage urUcI 
dyAvApfTivI BavataM me syone te no muYcatam aMhasaH 2

asantApe sutapasO huve 'ham urvI gamBIre kaviBir namasye 
dyAvApfTivI BavataM me syone te no muYcatam aMhasaH 3

ye amftaM biBfTo ye havIMzi ye srotyA biBfTo ye manuzyAn 
dyAvApfTivI BavataM me syone te no muYcatam aMhasaH 4

ye usriyA biBfTo ye vanaspatIn yayor vAM viSvA BuvanAny antaH 
dyAvApfTivI BavataM me syone te no muYcatam aMhasaH 5

ye kIlAlena tarpayaTo ye Gftena yAByAm fte na kiM cana Saknuvanti 
dyAvApfTivI BavataM me syone te no muYcatam aMhasaH 6

yan medam aBiSocati yenayena vA kftaM pOruzeyAn na dEvAt 
stOmi dyAvApfTivI nATito johavImi te no muYcatam aMhasaH 7



marutAM manve aDi me bruvantu premaM vAjaM vAjasAte avantu 
ASUn iva suyamAn ahva Utaye te no muYcantv aMhasaH 1

utsam akzitaM vyacanti ye sadA ya AsiYcanti rasam ozaDIzu 
puro daDe marutaH pfSnimAtFMs te no muYcantv aMhasaH 2
payo DenUnAM rasam ozaDInAM javam arvatAM kavayo ya invaTa 
SagmA Bavantu maruto naH syonAs te no muYcantv aMhasaH 3

apaH samudrAd divam ud vahanti divas pfTivIm aBi ye sfjanti 
ye adBir ISAnA marutaS caranti te no muYcantv aMhasaH 4

ye kIlAlena tarpayanti ye Gftena ye vA vayo medasA saMsfjanti 
ye adBir ISAnA maruto varzayanti te no muYcantv aMhasaH 5

yadId idaM maruto mArutena yadi devA dEvyenedfg Ara 
yUyam ISiDve vasavas tasya nizkftes te no muYcantv aMhasaH 6

tigmam anIkam viditaM sahasvan mArutaM SarDaH pftanAsUgram 
stOmi maruto nATito johavImi te no muYcantv aMhasaH 7



BavASarvO manve vAM tasya vittaM yayor vAm idaM pradiSi yad virocate 
yAv asyeSATe dvipado yO catuzpadas tO no muYcatam aMhasaH 1

yayor aByaBva uta yad dUre cid yO viditAv izuBftAm asizWO 
yAv asyeSaTe dvipado yO catuzpadas tO no muYcatam aMhasaH 2

sahasrAkzO vftrahanA huvehaM dUregavyUtI stuvann emy ugrO 
yAv asyeSaTe dvipado yO catuzpadas tO no muYcatam aMhasaH 3

yAv AreBATe bahu sAkam agre pra ced asrAzwram aBiBAM janezu 
yAv asyeSaTe dvipado yO catuzpadas tO no muYcatam aMhasaH 4

yayor vaDAn nApapadyate kaS canAntar devezUta mAnuzezu 
yAv asyeSaTe dvipado yO catuzpadas tO no muYcatam aMhasaH 5

yaH kftyAkfn mUlakfd yAtuDAno ni tasmin DattaM vajram ugrO 
yAv asyeSaTe dvipado yO catuzpadas tO no muYcatam aMhasaH 6

aDi no brUtaM pftanAsUgrO saM vajreRa sfjataM yaH kimIdI 
stOmi BavASarvO nATito johavImi tO no muYcatam aMhasaH 7



manve vAM mitrAvaruRAv ftAvfDO sacetasO druhvaRo yO nudeTe 
pra satyAvAnam avaTo Barezu tO no muYcatam aMhasaH 1

sacetasO druhvaRo yO nudeTe pra satyAvAnam avaTo Barezu 
yO gaCaTo nfcakzasO baBruRA sutaM tO no muYcatam aMhasaH 2

yAv aNgirasam avaTo yAv agastiM mitrAvaruRA jamadagnim attrim 
yO kaSyapam avaTo yO vasizWaM tO no muYcatam aMhasaH 3

yO SyAvASvam avaTo vADryaSvaM mitrAvaruRA purumIQam attrim 
yO vimadam avaTo saptavaDriM tO no muYcatam aMhasaH 4

yO BaradvAjam avaTo yO gavizWiraM viSvAmitraM varuRa mitra kutsam 
yO kakzIvantam avaTo prota kaRvaM tO no muYcatam aMhasaH 5

yO meDAtiTim avaTo yO triSokaM mitrAvaruRAv uSanAm kAvyaM yO 
yO gotamam avaTo prota mugdalaM tO no muYcatam aMhasaH 6

yayo raTaH satyavartma rjuraSmir miTuyA carantam aBiyAti dUzayan 
stOmi mitrAvaruRO nATito johavImi tO no muYcatam aMhasaH 7



ahaM rudreBir vasuBiS carAmy aham AdityEr uta viSvadevEH 
ahaM mitrAvarunoBA biBarmy aham indrAgnI aham aSvinoBA 1

ahaM rAzwrI saMgamanI vasUnAM cikituzI praTamA yajYiyAnAm 
tAM mA devA vy adaDuH purutrA BUrisTAtrAM BUry AveSayantaH 2

aham eva svayam idaM vadAmi juzwaM devAnAm uta mAnuzARAm 
yaM kAmaye tantam ugraM kfRomi taM brahmARaM tam fziM taM sumeDAm 3

mayA so 'nnam atti yo vipaSyati yaH prARati ya Im SfRoty uktam 
amantavo mAM ta upa kziyanti SruDi Sruta SrudDeyaM te vadAmi 4

ahaM rudrAya Danur A tanomi brahmadvize Sarave hantavA u 
ahaM janAya samadaM kfRomi aham dyAvApfTivI A viveSa 5

ahaM somam AhanasaM biBarmy ahaM tvazwAram uta pUzaRaM Bagam 
ahaM daDAmi draviRA havizmate suprAvyA yajamAnAya sunvate 6

ahaM suve pitaram asya mUrDan mama yonir apsv antaH samudre 
tato vi tizWe BuvanAni viSvotAmUM dyAM varzmaRopa spfSAmi 7

aham eva vAtEva pra vAmy AraBamARA BuvanAni viSvA 
paro divA para enA pfTivyEtAvatI mahimnA saM baBUva 8



tvayA manyo saraTam Arujanto harzamARA hfzitAso marutvan 
tigmezava AyuDA saMSiSAnA upa pra yantu naro agnirUpAH 1

agnir iva manyo tvizitaH sahasva senAnIr naH sahure hUta eDi 
hatvAya SatrUn vi Bajasva veda ojo mimAno vi mfDo nudasva 2

sahasva manyo aBimAtim asmE rujan mfRan pramfRan prehi SatrUn 
ugraM te pAjo nanv A ruruDre vaSI vaSaM nayAsA ekaja tvam 3

eko bahUnAm asi manya IqitA viSaMviSam yudDAya saM SiSADi 
akfttaruk tvayA yujA vayaM dyumantaM Gozam vijayAya kfRmasi 4

vijezakfd indra ivAnavabravo 'smAkaM manyo aDipA Baveha 
priyaM te nAma sahure gfRImasi vidmA tam utsaM yata AbaBUTa 5

ABUtyA sahajA vajra sAyaka saho biBarzi sahaBUta uttaram 
kratvA no manyo saha medy eDi mahADanasya puruhUta saMsfji 6

saMsfzwaM Danam uBayaM samAkftam asmaByaM DattAM varuRaS ca manyuH 
Biyo daDAnA hfdayezu SatravaH parAjitAso apa ni layantAm 7



yas te manyo 'viDad vajra sAyaka saha ojaH puzyati viSvam Anuzak 
sAhyAma dAsam AryaM tvayA yujA vayaM sahaskftena sahasA sahasvatA 1

manyur indro manyur evAsa devo manyur hotA varuRo jAtavedAH 
manyuM viSa Iqate mAnuzIr yAH pahi no manyo tapasA sajozAH 2

aBIhi manyo tavasas tavIyAn tapasA yujA vi jahi SatrUn 
amitrahA vftrahA dasyuhA ca viSvA vasUny A BarA tvaM naH 3

tvaM hi manyo aBiBUtyojAH svayaMBUr BAmo aBimAtizAhaH 
viSvacarzaRiH sahuriH sahIyAn asmAsv ojaH pftanAsu Dehi 4

aBAgaH sann apa pareto asmi tava kratvA tavizasya pracetaH 
taM tvA manyo akratur jihIqAhaM svA tanUr baladAvA na ehi 5

ayaM te asmy upa na ehy arvAN pratIcInaH sahure viSvadAvan 
manyo vajrinn aBi na A vavftsva hanAva dasyUMr uta boDy ApeH 6

aBi prehi dakziRato BavA no 'DA vftrARi jaNGanAva BUri 
juhomi te DaruRaM maDvo agram uBAv upAMSu praTamA pibAva 7



apa naH SoSucad aGam agne SuSugDy A rayim 
apa naH SoSucad aGam 1

sukzetriyA sugAtuyA vasUyA ca yajAmahe 
apa naH SoSucad aGam 2

pra yad BandizWa ezAM prAsmAkAsaS ca sUrayaH 
apa naH SoSucad aGam 3

pra yat te agne sUrayo jAyemahi pra te vayam 
apa naH SoSucad aGam 4

pra yad agneH sahasvato viSvato yanti BAnavaH 
apa naH SoSucad aGam 5

tvaM hi viSvatomuKa viSvataH pariBUr asi 
apa naH SoSucad aGam 6

dvizo no viSvatomuKAti nAveva pAraya 
apa naH SoSucad aGam 7

sa naH sinDum iva nAvAti parza svastaye 
apa naH SoSucad aGam 8



brahmAsya SIrzaM bfhad asya pfzWaM vAmadevyam udaram odanasya 
CandAMsi pakzO muKam asya satyaM vizwArI jAtas tapaso'Di yajYaH 1

anasTAH pUtAH pavanena SudDAH SucayaH Sucim api yanti lokam 
nEzAM SiSnaM pra dahati jAtavedAH svarge loke bahu strERam ezAm 2

vizwAriRam odanaM ye pacanti nEnAn avartiH sacate kadA cana 
Aste yama upa yAti devAnt saM ganDarvEr madate somyeBiH 3

vizwAriRam odanam ye pacanti nEnAn yamaH pari muzRAti retaH 
raTI ha BUtvA raTayAna Iyate pakzI ha BUtvAti divaH sam eti 4

eza yajYAnAM vitato vahizWo vizwAriRaM paktvA divam A viveSa 
ARqIkaM kumudaM saM tanoti bisaM SAlUkaM SaPako mulAlI 
etAs tvA DArA upa yantu sarvAH svarge loke maDumat pinvamAnA upa tvA tizWantu puzkariRIH samantAH 5

GftahradA maDukUlAH surodakAH kzIreRa pUrRA udakena daDnA 
etAs tvA DArA upa yantu sarvAH svarge loke maDumat pinvamAnA upa tvA tizWantu puzkariRIH samantAH 6

caturaH kumBAMS caturDA dadAmi kzIreRa pUrnAM udakena daDnA 
etAs tvA DArA upa yantu sarvAH svarge loke maDumat pinvamAnA upa tvA tizWantu puzkariRIH samantAH 7

imam odanaM ni daDe brAhmaRezu vizwAriRaM lokajitaM svargam 
sa me mA kzezwa svaDayA pinvamAno viSvarUpA DenuH kAmaduGA me astu 8



yam odanaM praTamajA ftasya prajApatis tapasA brahmaRe 'pacat 
yo lokAnAM viDftir nABirezAt tenOdanenAti tarARi mftyum 1

yenAtaran BUtakfto 'ti mftyuM yam anvavindan tapasA SrameRa 
yaM papAca brahmaRe brahma pUrvaM tenOdanenAti tarARi mftyum 2

yo dADAra pfTivIM viSvaBojasaM yo antarikzam ApfRAd rasena 
yo astaBnAd divam UrDvo mahimnA tenOdanenAti tarARi mftyum 3

yasmAn mAsA nirmitAs triMSadarAH saMvatsaro yasmAn nirmito dvAdaSAraH 
ahorAtrA yaM pariyanto nApus tenOdanenAti tarARi mftyum 4

yaH prARadaH prARadavAn baBUva yasmE lokA GftavantaH kzaranti 
jyotizmatIH pradiSo yasya sarvAs tenOdanenAti tarARi mftyum 5

yasmAt pakvAd amftaM saMbaBUva yo gAyatryA aDipatir baBUva 
yasmin vedA nihitA viSvarUpAs tenOdanenAti tarARi mftyum 6

ava bADe dvizantaM devapIyuM sapatnA ye me 'pa te Bavantu 
brahmOdanaM viSvajitaM pacAmi SfRvantu me SraddaDAnasya devAH 7



tAnt satyOjAH pra dahatv agnir vESvAnaro vfzA 
yo no durasyAd dipsAc cATo yo no arAtiyAt 1

yo no dipsAd adipsato dipsato yaS ca dipsati 
vESvAnarasya daMzwrayor agner api daDAmi tam 2

ya Agare mfgayante pratikroSe 'mAvAsye 
kravyAdo anyAn dipsataH sarvAMs tAnt sahasA sahe 3

sahe piSAcAnt sahasEzAM draviRaM dade 
sarvAn durasyato hanmi saM ma AkUtir fDyatAm 4

ye devAs tena hAsante sUryeRa mimate javam 
nadIzu parvatezu ye saM tEH paSuBir vide 5

tapano asmi piSAcAnAM vyAGro gomatAm iva 
SvAnaH siMham iva dfzwvA te na vindante nyaYcanam 6

na piSAcEH saM Saknomi na stenEH na vanarguBiH 
piSAcAs tasmAn naSyanti yam ahaM grAmam AviSe 7

yaM grAmam AviSata idam ugraM saho mama 
piSAcAs tasmAn naSyanti na pApam upa jAnate 8

ye mA kroDayanti lapitA hastinaM maSakA iva 
tAn ahaM manye durhitAn jane alpaSayUn iva 9

4,36.10a aBi taM nirftir DattAm aSvam iva aSvABiDAnyA 
4,36.10c malvo yo mahyaM kruDyati sa u pASAn na mucyate 10



tvayA pUrvam aTarvARo jaGnU rakzAMsy ozaDe 
tvayA jaGAna kaSyapas tvayA kaRvo agastyaH 1

tvayA vayam apsaraso ganDarvAMs cAtayAmahe 
ajaSfNgy aja rakzaH sarvAn ganDena nASaya 2

nadIM yantv apsaraso 'pAM tAram avaSvasam 
gulgulUH pIlA nalady OkzaganDiH pramandanI 
tat paretApsarasaH pratibudDA aBUtana 3

yatrASvatTA nyagroDA mahAvfkzAH SiKaRqinaH 
tat paretApsarasaH pratibudDA aBUtana 4

yatra vaH preNKA haritA arjunA uta yatrAGAtAH karkaryaH saMvadanti 
tat paretApsarasaH pratibudDA aBUtana 5

eyam agann ozaDInAM vIruDAm vIryAvatI 
ajaSfNgy arAwakI tIkzRaSfNgI vyfzatu 6

AnftyataH SiKaRqino ganDarvasyApsarApateH 
Binadmi muzkAv api yAmi SepaH 7

BImA indrasya hetayaH SataM fzwIr ayasmayIH 
tABir haviradAn ganDarvAn avakAdAn vyfzatu 8

BImA indrasya hetayaH SataM fzwIr hiraRyayIH 
tABir haviradAn ganDarvAn avakAdAn vyfzatu 9
4,37.10a avakAdAn aBiSocAn apsu jyotaya mAmakAn 
4,37.10c piSAcAnt sarvAn ozaDe pra mfRIhi sahasva ca 10

4,37.11a SvevEkaH kapir ivEkaH kumAraH sarvakeSakaH 
4,37.11c priyo dfSa iva BUtvA ganDarvaH sacate striyas 
4,37.11e tam ito nASayAmasi brahmaRA vIryAvatA 11

4,37.12a jAyA id vo apsaraso ganDarvAH patayo yuyam 
4,37.12c apa DAvatAmartyA martyAn mA sacaDvam 12


udBindatIM saMjayantIm apsarAM sADudevinIm 
glahe kftAni kfRvAnAm apsarAM tAm iha huve 1
vicinvatIm AkirantIm apsarAM sADudevinIm 
glahe kftAni gfhRAnAm apsarAM tAm iha huve 2

yAyEH parinftyaty AdadAnA kftaM glahAt 
sA naH kftAni sIzatI prahAm Apnotu mAyayA 
sA naH payasvaty Etu mA no jEzur idaM Danam 3

yA akzezu pramodante SucaM kroDaM ca biBratI 
AnandinIM pramodinIm apsarAM tAm iha huve 4

sUryasya raSmIn anu yAH saYcaranti marIcIr vA yA anusaYcaranti 
yAsAm fzaBo dUrato vAjinIvAnt sadyaH sarvAn lokAn paryeti rakzan 
sa na Etu homam imaM jusARo 'ntarikzeRa saha vAjinIvAn 5

antarikzena saha vAjinIvan karkIM vatsAm iha rakza vAjin 
ime te stokA bahulA ehy arvAN iyaM te karkIha te mano 'stu 6

antarikzeRa saha vAjinIvan karkIM vatsAm iha rakza vAjin 
ayaM GAso ayaM vraja iha vatsAM ni baDnImaH 
yaTAnAma va ISmahe svAhA 7



pfTivyAm agnaye sam anamant sa ArDnot 
yaTA pfTivyAm agnaye samanamann evA mahyaM saMnamaH saM namantu 1

pfTivI Denus tasyA agnir vatsaH 
sA me 'gninA vatsenezam UrjaM kAmaM duhAm 
AyuH praTamaM prajAM pozaM rayiM svAhA 2

antarikze vAyave sam anamant sa ArDnot 
yaTAntarikze vAyave samanamann evA mahyaM saMnamaH saM namantu 3

antarikzaM Denus tasyA vatsaH 
sA me vAyunA vatsenezam UrjaM kAmaM duhAm 
AyuH praTamaM prajAM pozaM rayiM svAhA 4

divyAdityAya sam anamant sa ArDnot 
yaTA divyAdityAya samanamann evA mahyaM saMnamaH saM namantu 5

dyOr Denus tasyA Adityo vatsaH 
sA ma Adityena vatsenezam UrjaM kAmaM duhAm 
AyuH praTamaM prajAM pozaM rayiM svAhA 6

dikzu candrAya sam anamant sa ArDnot 
yaTA dikzu candrAya samanamann evA mahyaM saMnamaH saM namantu 7

diSo Denavas tAsAM candro vatsaH 
tA me candreRa vatsenezam UrjaM kAmaM duhAm AyuH praTamaM prajAM posaM rayiM svAhA 8

agnAv agniS carati pravizwa fzIRAm putro aBiSastipA u 
namaskAreRa namasA te juhomi mA devAnAM miTuyA karma BAgam 9

4,39.10a hfdA pUtam manasA jAtavedo viSvAni deva vayunAni vidvAn 
4,39.10c saptAsyAni tava jAtavedas teByo juhomi sa juzasva havyam 10



ye purastAj juhvati jAtavedaH prAcyA diSo 'BidAsanty asmAn 
agnim ftvA te parAYco vyaTantAM pratyag enAn pratisareRa hanmi 1

ye dakziRato juhvati jAtavedo dakziRAyA diSo 'BidAsanty asmAn 
yamaM ftvA te parAYco vyaTantAM pratyag enA pratisareRa hanmi 2

ye paScAj juhvati jAtavedaH pratIcyA diSo 'BidAsanty asmAn 
varuRam ftvA te parAYco vyaTantAM pratyag enAn pratisareRa hanmi 3

ya uttarato juhvati jAtaveda udIcyA diSo 'BidAsanty asmAn 
somam ftvA te parAYco vyaTantAM pratyag enAn pratisareRa hanmi 4

ye 'DastAj juhvati jAtaveda udIcyA diSo 'BidAsanty asmAn 
BUmim ftvA te parAYco vyaTantAM pratyag enAn pratisareRa hanmi 5

ye 'ntarikzAj juhvati jAtavedo vyaDvAyA diSo 'BidAsanty asmAn 
vAyum ftvA te parAYco vyaTantAM pratyag enAn pratisareRa hanmi 6

ya uparizwAj juhvati jAtaveda UrDvAyA diSo 'BidAsanty asmAn 
sUryam ftvA te parAYco vyaTantAM pratyag enAn pratisareRa hanmi 7

ye diSAm antardeSeByo juhvati jAtavedaH sarvAByo digByo 'BidAsanti asmAn 
brahma rtvA te parAYco vyaTantAM pratyag enAn pratisareRa hanmi 8



fDaNmantro yoniM ya AbaBUvAmftAsur varDamAnaH sujanmA 
adabDAsur BrAjamAno 'heva trito DartA dADAra trIRi 1

A yo DarmARi praTamaH sasAda tato vapUMzi kfRuze purURi 
DAsyur yoniM praTama A viveSA yo vAcam anuditAM ciketa 2

yas te SokAya tanvaM rireca kzarad DiraRyaM Sucayo 'nu svAH 
atrA daDete amftAni nAmAsme vastrARi viSa erayantAm 3

pra yad ete prataraM pUrvyaM guH sadaHsada AtizWanto ajuryam 
kaviH Suzasya mAtarA rihARe jAmyE DuryaM patim erayeTAm 4

tad U zu te mahat pfTujman namaH kaviH kAvyenA kfRomi 
yat samyaYcAv aBiyantAv aBi kzAm atrA mahI roDacakre vAvfDete 5

sapta maryAdAH kavayas tatakzus tAsAm id ekAm aBy aMhuro gAt 
Ayor ha skamBa upamasya nIqe paTAM visarge DaruRezu tasTO 6

utAmftAsur vrata emi kfnvann asur AtmA tanvas tat sumadguH 
uta vA Sakro ratnaM daDAty UrjayA vA yat sacate havirdAH 7
uta putraH pitaraM kzatram Iqe jyezWaM maryAdam ahvayant svastaye 
darSan nu tA varuRa yAs te vizWA AvarvratataH kfRavo vapUMzi 8

arDam arDena payasA pfRakzy arDena Suzma varDase amura 
aviM vfDAma SagmiyaM saKAyaM varuRaM putram adityA iziram 
kaviSastAny asmE vapUMzy avocAma rodasI satyavAcA 9



tad id Asa Buvanezu jyezWam yato yajYa ugras tvezanfmRaH 
sadyo jajYAno ni riRAti SatrUn anu yad enaM madanti viSva UmAH 1

vavfDAnaH SavasA BUryojAH Satrur dAsAya BiyasaM daDAti 
avyanac ca vyanac ca sasni saM te navanta praBftA madezu 2

tve kratum api pfYcanti BUri dvir yad ete trir Bavanty UmAH 
svadoH svAdIyaH svAdunA sfjA sam adaH su maDu maDunABi yoDIH 3

yadi cin nu tvA DanA jayantaM raReraRe anumadanti viprAH 
ojIyaH Suzmint sTiram A tanuzva mA tvA daBan durevAsaH kaSokAH 4

tvayA vayaM SASadmahe raRezu prapaSyanto yuDenyAni BUri 
codayAmi ta AyuDA vacoBiH saM te SiSAmi brahmaRA vayAMsi 5

ni tad daDize 'vare pare ca yasminn AviTAvasA duroRe 
A sTApayata mAtaraM jigatnum ata invata karvarARi BUri 6

stuzva varzman puruvartmAnaM sam fBvARam inatamam Aptam AptyAnAm 
A darSati SavasA BUryojAH pra sakzati pratimAnaM pfTivyAH 7

imA brahma bfhaddivaH kfRavad indrAya SUzam agriyaH svarzAH 
maho gotrasya kzayati svarAjA turaS cid viSvam arRavat tapasvAn 8

evA mahAn bfhaddivo aTarvAvocat svAM tanvam indram eva 
svasArO mAtariBvarI aripre hinvanti cEne SavasA varDayanti ca 9



mamAgne varco vihavezv astu vayaM tvenDAnAs tanvam puzema 
mahyaM namantAM pradiSaS catasras tvayADyakzeRa pftanA jayema 1

agne manyuM pratinudan parezAM tvaM no gopAH pari pAhi viSvataH 
apAYco yantu nivatA durasyavo 'mEzAM cittaM prabuDAM vi neSat 2

mama devA vihave santu sarva indravanto maruto vizRur agniH 
mamAntarikzam urulokam astu mahyaM vAtaH pavatAM kAmAyAsmE 3

mahyaM yajantAM mama yAnIzwAkUtiH satyA manaso me astu 
eno mA ni gAM katamac canAhaM viSve devA aBi rakzantu meha 4

mayi devA draviRam A yajantAM mayi ASIr astu mayi devahUtiH 
dEvAH hotAraH sanizan na etad arizwAH syAma tanvA suvIrAH 5

dEvIH zaq urvIr uru naH kfRota viSve devAsa iha mAdayaDvam 
mA no vidad aBiBA mo aSastir mA no vidad vfjinA dvezyA yA 6

tisro devIr mahi naH Sarma yaCata prajAyE nas tanve yac ca puzwam 
mA hAsmahi prajayA mA tanUBir mA raDAma dvizate soma rAjan 7

uruvyacA no mahizaH Sarma yaCatv asmin have puruhUtaH purukzu 
sa naH prajAyE haryaSva mfqendra mA no rIrizo mA parA dAH 8

DAtA viDAtA Buvanasya yas patir devaH savitABimAtizAhaH 
AdityA rudrA aSvinoBA devAH pAntu yajamAnaM nirfTAt 9

5,3.10a ye naH sapatnA apa te Bavantv indrAgniByAm ava bADAmaha enAn 
5,3.10c AdityA rudrA uparispfSo no ugraM cettAram aDirAjam akrata 10

5,3.11a arvAYcam indram amuto havAmahe yo gojid Danajid aSvajid yaH 
5,3.11c imaM no yajYaM vihave SfRotv asmAkam aBUr haryaSva medI 11



yo girizv ajAyaTA vIruDAM balavattamaH 
kuzWehi takmanASana takmAnaM nASayann itaH 1

suparRasuvane girO jAtaM himavatas pari 
DanEr aBi SrutvA yanti vidur hi takmanASanam 2

aSvatTo devasadanas tftIyasyAm ito divi 
tatrAmftasya cakzaRaM devAH kuzWam avanvata 3

hiraRyayI nOr acarad DiraRyabanDanA divi 
tatrAmftasya puzpaM devAH kuzWam avanvata 4

hiraRyayAH panTAna Asann aritrARi hiraRyayA 
nAvo hiraRyayIr Asan yABiH kuzWaM nirAvahan 5

imaM me kuzWa pUruzaM tam A vaha taM niz kuru 
tam u me agadaM kfDi 6

deveByo aDi jAto 'si somasyAsi saKA hitaH 
sa prARAya vyAnAya cakzuze me asmE mfqa 7

udaN jAto himavataH sa prAcyAM nIyase janam 
tatra kuzWasya nAmAny uttamAni vi Bejire 8

uttamo nAma kuzWasy uttamo nAma te pitA 
yakzmaM ca sarvaM nASaya takmAnaM cArasaM kfDi 9

5,4.10a SIrzAmayam upahatyAm akzyos tanvo rapaH 
5,4.10c kuzWas tat sarvaM niz karad dEvaM samaha vfzRyam 10



rAtrI mAtA naBaH pitAryamA te pitAmahaH 
silAcI nAma vA asi sA devAnAm asi svasA 1

yas tvA pibati jIvati trAyase puruzaM tvam 
BartrI hi SaSvatAm asi janAnAM ca nyaYcanI 2

vfkzaMvfkzam A rohasi vfzaRyantIva kanyalA 
jayantI pratyAtizWantI sparaRI nAma vA asi 3

yad daRqena yad izvA yad vArur harasA kftam 
tasya tvam asi nizkftiH semaM niz kfDi pUruzam 4

BadrAt plakzAn nis tizWasy aSvatTAt KadirAd DavAt 
BadrAn nyagroDAt parRAt sA na ehy arunDati 5

hiraRyavarRe suBage sUryavarRe vapuzwame 
rutaM gaCAsi nizkfte nizkftir nAma vA asi 6

hiraRyavarRe suBage Suzme lomaSavakzane 
apAm asi svasA lAkze vAto hAtmA baBUva te 7

silAcI nAma kAnIno 'jabaBru pitA tava 
aSvo yamasya yaH SyAvas tasya hAsnAsy ukzitA 8

aSvasyAsnaH saMpatitA sA vfkzAM aBi sizyade 
sarA patatriRI BUtvA sA na ehy arunDati 9



brahma jajYAnaM praTamaM purastAd vi sImataH suruco vena AvaH 
sa buDnyA upamA asya vizWAH sataS ca yonim asataS ca vi vaH 1

anAptA ye vaH praTamA yAni karmARi cakrire 
vIrAn no atra mA daBan tad va etat puro daDe 2

sahasraDAra eva te sam asvaran divo nAke maDujihvA asaScataH 
tasya spaSo na ni mizanti BUrRayaH padepade pASinaH santi setave 3

pary U zu pra DanvA vAjasAtaye pari vftrARi sakzaRiH 
dvizas tad aDy arRaveneyase sanisraso nAmAsi trayodaSo mAsa indrasya gfhaH 4

nv etenArAtsIr asO svAhA 
tigmAyuDO tigmahetI suSevO somArudrAv iha su mfqataM naH 5

avEtenArAtsIr asO svAhA 
tigmAyuDO tigmahetI suSevO somArudrAv iha su mfqataM naH 6

apEtenArAtsIr asO svAhA 
tigmAyuDO tigmahetI suSevO somArudrAv iha su mfqataM naH 7

mumuktam asmAn duritAd avadyAj juzeTAm yajYam amftam asmAsu Dattam 8

cakzuzo hete manaso hete brahmaRo hete tapasaS ca hete 
menyA menir asy amenayas te santu ye 'smAM aByaGAyanti 9

5,6.10a yo 'smAMS cakzuzA manasA cittyAkUtyA ca yo aGAyur aBidAsAt 
5,6.10c tvaM tAn agne menyAmenIn kfRu svAhA 10
5,6.11a indrasya gfho 'si 
5,6.11c taM tvA pra padye taM tvA pra viSAmi sarvaguH sarvapUruzaH sarvAtmA sarvatanUH saha yan me 'sti tena 11

5,6.12a indrasya SarmAsi 
5,6.12c taM tvA pra padye taM tvA pra viSAmi sarvaguH sarvapUruzaH sarvAtmA sarvatanUH saha yan me 'sti tena 12

5,6.13a indrasya varmAsi 
5,6.13c taM tvA pra padye taM tvA pra viSAmi sarvaguH sarvapUruzaH sarvAtmA sarvatanUH saha yan me 'sti tena 13

5,6.14a indrasya varUTam asi 
5,6.14c taM tvA pra padye taM tvA pra viSAmi sarvaguH sarvapUruzaH sarvAtmA sarvatanUH saha yan me 'sti tena 14



A no Bara mA pari zWA arAte mA no rakzIr dakziRAM nIyamAnAm 
namo vIrtsAyA asamfdDaye namo astv arAtaye 1

yam arAte puroDatse puruzaM parirApiRam 
namas te tasmE kfRmo mA vaniM vyaTayIr mama 2

pra Ro vanir devakftA divA naktaM ca kalpatAm 
arAtim anupremo vayaM namo astv arAtaye 3

sarasvatIm anumatiM BagaM yanto havAmahe 
vAcam juzwAM maDumatIm avAdizaM devAnAM devahUtizu 4

yaM yAcAmy ahaM vAcA sarasvatyA manoyujA 
SradDA tam adya vindatu dattA somena baBruRA 5

mA vaniM mA vAcaM no vIrtsIr uBAv indrAgnI A BaratAM no vasUni 
sarve no adya ditsanto 'rAtiM prati haryata 6

paro 'pehy asamfdDe vi te hetiM nayAmasi 
veda tvAhaM nimIvantIM nitudantIm arAte 7

uta nagnA boBuvatI svapnayA sacase janam 
arAte cittaM vIrtsanty AkUtiM puruzasya ca 8

yA mahatI mahonmAnA viSvA ASA vyAnaSe 
tasyE hiraRyakeSyE nirftyA akaraM namaH 9

5,7.10a hiraRyavarRA suBagA hiraRyakaSipur mahI 
5,7.10c tasyE hiraRyadrApaye 'rAtyA akaraM namaH 10



vEkaNkateneDmena deveBya AjyaM vaha 
agne tAM iha mAdaya sarva A yantu me havam 1

indrA yAhi me havam idaM karizyAmi tac CfRu 
ima EndrA atisarA AkUtiM saM namantu me 
teBiH Sakema vIryaM jAtavedas tanUvaSin 2

yad asAv amuto devA adevaH saMScikIrzati 
mA tasyAgnir havyaM vAkzId DavaM devA asya mopa gur mamEva havam etana 3

ati DAvatAtisarA indrasya vacasA hata 
aviM vfka iva maTnIta sa vo jIvan mA moci prARam asyApi nahyata 4

yam amI purodaDire brahmARam apaBUtaye 
indra sa te aDaspadaM taM praty asyAmi mftyave 5

yadi preyur devapurA brahma varmARi cakrire 
tanUpAnaM paripARaM kfRvAnA yad upocire sarvaM tad arasaM kfDi 6

yAn asAv atisarAMS cakAra kfRavac ca yAn 
tvaM tAn indra vftrahan pratIcaH punar A kfDi yaTAmuM tfRahAM janam 7

yaTendra udvAcanaM labDvA cakre aDaspadam 
kfRve 'ham aDarAn taTA amUY CaSvatIByaH samAByaH 8

atrEnAn indra vftrahann ugro marmaRi viDya 
atrEvEnAn aBi tizWendra medy ahaM tava 
anu tvendrA raBAmahe syAma sumatO tava 9



dive svAhA 1

pfTivyE svAhA 2

antarikzAya svAhA 3

antarikzAya svAhA 4

dive svAhA 5

pfTivyE svAhA 6

sUryo me cakzur vAtaH prARo 'ntarikzam AtmA pfTivI SarIram 
astfto nAmAham ayam asmi sa AtmAnaM ni daDe dyAvApfTivIByAM gopITAya 7

ud Ayur ud balam ut kftam ut kftyAm un manIzAm ud indriyam 
Ayuzkfd AyuzpatnI svaDAvantO gopA me staM gopAyataM mA 
AtmasadO me staM mA mA hiMsizwam 8



aSmavarma me 'si yo mA prAcyA diSo 'GAyur aBidAsAt 
etat sa fCAt 1

aSmavarma me 'si yo mA dakziRAyA diSo 'GAyur aBidAsAt 
etat sa fCAt 2

aSmavarma me 'si yo mA pratIcyA diSo 'GAyur aBidAsAt 
etat sa fCAt 3

aSmavarma me 'si yo modIcyA diSo 'GAyur aBidAsAt 
etat sa fCAt 4

aSmavarma me 'si yo mA DruvAyA diSo 'GAyur aBidAsAt 
etat sa fCAt 5

aSmavarma me 'si yo morDvAyA diSo 'GAyur aBidAsAt 
etat sa fCAt 6

aSmavarma me 'si yo mA diSAm antardeSeByo 'GAyur aBidAsAt 
etat sa fCAt 7

bfhatA mana upa hvaye mAtariSvanA prARApAnO 
sUryAc cakzur antarikzAc CrotraM pfTivyAH SarIram 
sarasvatyA vAcam upa hvayAmahe manoyujA 8



kaTaM mahe asurAyAbravIr iha kaTaM pitre haraye tvezanfmRaH 
pfSniM varuRa dakziRAM dadAvAn punarmaGa tvaM manasAcikitsIH 1

na kAmena punarmaGo BavAmi saM cakze kaM pfSnim etAm upAje 
kena nu tvam aTarvan kAvyena kena jAtenAsi jAtavedAH 2

satyam ahaM gaBIraH kAvyena satyaM jAtenAsmi jAtavedAH 
na me dAso nAryo mahitvA vrataM mImAya yad ahaM Darizye 3

na tvad anyaH kavitaro na meDayA DIrataro varuRa svaDAvan 
tvaM tA viSvA BuvanAni vetTa sa cin nu tvaj jano mAyI biBAya 4

tvaM hy aNga varuRa svaDAvan viSvA vetTa janima supraRIte 
kiM rajasa enA paro anyad asty enA kiM pareRAvaram amura 5

ekaM rajasa enA paro anyad asty enA para ekena durRaSaM cid arvAk 
tat te vidvAn varuRa pra bravImy aDovacasaH paRayo Bavantu nIcEr dAsA upa sarpantu BUmim 6

tvaM hy aNga varuRa bravIzi punarmaGezv avadyAni BUri 
mo zu paRIMr aBy etAvato BUn mA tvA vocann arADasaM janAsaH 7

mA mA vocann arADasaM janAsaH punas te pfSniM jaritar dadAmi 
stotraM me viSvam A yAhi SacIBir antar viSvAsu mAnuzIzu dikzu 8

A te stotrARy udyatAni yantv antar viSvAsu mAnuzIzu dikzu 
dehi nu me yan me adatto asi yujyo me saptapadaH saKAsi 9

5,11.10a samA nO banDur varuRa samA jA vedAhaM tad yan nAv ezA samA jA 
5,11.10c dadAmi tad yat te adatto asmi yujyas te saptapadaH saKAsmi 10

5,11.11a devo devAya gfRate vayoDA vipro viprAya stuvate sumeDAH 
5,11.11c ajIjano hi varuRa svaDAvann aTarvARaM pitaraM devabanDum 
5,11.11e tasmA u rADaH kfRuhi supraSastaM saKA no asi paramaM ca banDuH 11



samidDo adya manuzo duroRe devo devAn yajasi jAtavedaH 
A ca vaha mitramahaS cikitvAn tvaM dUtaH kavir asi pracetAH 1

tanUnapAt paTa ftasya yAnAn maDvA samaYjant svadayA sujihva 
manmAni DIBir uta yajYam fnDan devatrA ca kfRuhy aDvaram naH 2

AjuhvAna Iqyo bandyaS cA yAhy agne vasuBiH sajozAH 
tvaM devAnAm asi yahva hotA sa enAn yakzIzito yajIyAn 3

prAcInaM barhiH pradiSA pfTivyA vastor asyA vfjyate agre ahnAm 
vy u praTate vitaraM varIyo deveByo aditaye syonam 4

vyacasvatIr urviyA vi SrayantAM patiByo na janayaH SumBamAnAH 
devIr dvAro bfhatIr viSvaminvA deveByo Bavata suprAyaRAH 5

A suzvayantI yajate upAke uzAsAnaktA sadatAM ni yonO 
divye yozaRe bfhatI surukme aDi SriyaM SukrapiSaM daDAne 6

dEvyA hotArA praTamA suvAcA mimAnA yajYaM manuzo yajaDyE 
pracodayantA vidaTezu kArU prAcInaM jyotiH pradiSA diSantA 7

A no yajYaM BAratI tUyam etv iqA manuzvad iha cetayantI 
tisro devIr barhir edaM syonaM sarasvatIH svapasaH sadantAm 8

ya ime dyAvApfTivI janitrI rUpEr apiMSad BuvanAni viSvA 
tam adya hotar izito yajIyAn devaM tvazwAram iha yakzi vidvAn 9

5,12.10a upAvasfja tmanyA samaYjan devAnAM pATa ftuTA havIMzi 
5,12.10c vanaspatiH SamitA devo agniH svadantu havyaM maDunA Gftena 10

5,12.11a sadyo jAto vy amimIta yajYam agnir devAnAm aBavat purogAH 
5,12.11c asya hotuH praSizy ftasya vAci svAhAkftaM havir adantu devAH 11


dadir hi mahyaM varuRo divaH kavir vacoBir ugrEr ni riRAmi te vizam 
KAtam aKAtam uta saktam agraBam ireva Danvan ni jajAsa te vizam 1

yat te apodakaM vizaM tat ta etAsv agraBam 
gfhRAmi te maDyamam uttamaM rasam utAvamam BiyasA neSad Ad u te 2

vfzA me ravo naBasA na tanyatur ugreRa te vacasA bADa Ad u te 
ahaM tam asya nfBir agraBam rasaM tamasa iva jyotir ud etu sUryaH 3

cakzuzA te cakzur hanmi vizeRa hanmi te vizam 
ahe mriyasva mA jIvIH pratyag aBy etu tvA vizam 4
kErAta pfSna upatfRya baBra A me SfRutAsitA alIkAH 
mA me saKyuH stAmAnam api zWAtASrAvayanto ni vize ramaDvam 5

asitasya tEmAtasya baBror apodakasya ca 
sAtrAsAhasyAhaM manyor ava jyAm iva Danvano vi muYcAmi raTAM iva 6

AligI ca viligI ca pitA ca matA ca 
vidma vaH sarvato banDv arasAH kiM karizyaTa 7

urugUlAyA duhitA jAtA dAsy asiknyA 
prataNkaM dadruzIRAM sarvAsAm arasam vizam 8
karRA SvAvit tad abravId girer avacarantikA 
yAH kAS cemAH KanitrimAs tAsAm arasatamaM vizam 9

5,13.10a tAbuvaM na tAbuvaM na Get tvam asi tAbuvam 
5,13.10c tAbuvenArasaM vizam 10

5,13.11a tastuvaM na tastuvaM na Get tvam asi tastuvam 
5,13.11c tastuvenArasaM vizam 11



suparRas tvAnv avindat sUkaras tvAKanan nasA 
dipsOzaDe tvaM dipsantam ava kftyAkftaM jahi 1

ava jahi yAtuDAnAn ava kftyAkftaM jahi 
aTo yo asmAn dipsati tam u tvaM jahy ozaDe 2

riSyasyeva parISAsaM parikftya pari tvacaH 
kftyAM kftyAkfte devA nizkam iva prati muYcata 3

punaH kftyAM kftyAkfte hastagfhya parA Raya 
samakzam asmA A Dehi yaTA kftyAkftam hanat 4

kftyAH santu kftyAkfte SapaTaH SapaTIyate 
suKo raTa iva vartatAM kftyA kftyAkftaM punaH 5

yadi strI yadi vA pumAn kftyAM cakAra pApmane 
tAm u tasmE nayAmasy aSvam ivASvABiDAnyA 6

yadi vAsi devakftA yadi vA puruzEH kftA 
tAM tvA punar RayAmasIndreRa sayujA vayam 7
agne pftanAzAw pftanAH sahasva 
punaH kftyAM kftyAkfte pratiharaRena harAmasi 8

kftavyaDani viDya taM yaS cakAra tam ij jahi 
na tvAm acakruze vayaM vaDAya saM SiSImahi 9

5,14.10a putra iva pitaraM gaCa svaja ivABizWito daSa 
5,14.10c banDam ivAvakrAmI gaCa kftye kftyAkftaM punaH 10

5,14.11a ud eRIva vAraRy aBiskandaM mfgIva 
5,14.11c kftyA kartAram fCatu 11

5,14.12a izvA fjIyaH patatu dyAvApfTivI taM prati 
5,14.12c sA taM mfgam iva gfhRAtu kftyA kftyAkftaM punaH 12

5,14.13a agnir ivEtu pratikUlam anukUlam ivodakam 
5,14.13c suKo raTa iva vartatAM kftyA kftyAkftaM punaH 13


ekA ca me daSa ca me 'pavaktAra ozaDe 
ftajAta ftAvari maDu me maDulA karaH 1
dve ca me viMSatiS ca me 'pavaktAra ozaDe 
ftajAta ftAvari maDu me maDulA karaH 2

tisraS ca me triMSac ca me 'pavaktAra ozaDe 
ftajAta ftAvari maDu me maDulA karaH 3

catasraS ca me catvAriMSac ca me 'pavaktAra ozaDe 
ftajAta ftAvari maDu me maDulA karaH 4

paYca ca me paYcASac ca me 'pavaktAra ozaDe 
ftajAta ftAvari maDu me maDulA karaH 5

zaw ca me zazwiS ca me 'pavaktAra ozaDe 
ftajAta ftAvari maDu me maDulA karaH 6

sapta ca me saptatiS ca me 'pavaktAra ozaDe 
ftajAta ftAvari maDu me maDulA karaH 7

azwa ca me 'SItiS ca me 'pavaktAra ozaDe 
ftajAta ftAvari maDu me maDulA karaH 8

nava ca me navatiS ca me 'pavaktAra ozaDe 
ftajAta ftAvari maDu me maDulA karaH 9

5,15.10a daSa ca me SataM ca me 'pavaktAra ozaDe 
5,15.10c ftajAta ftAvari maDu me maDulA karaH 10

5,15.11a SataM ca me sahasraM cApavaktAra ozaDe 
5,15.11c ftajAta ftAvari maDu me maDulA karaH 11



yady ekavfzo 'si sfjAraso 'si 1

yadi dvivfzo 'si sfjAraso 'si 2

yadi trivfso 'si sfjAraso 'si 3

yadi caturvfzo 'si sfjAraso 'si 4

yadi paYcavfzo 'si sfjAraso 'si 5

yadi zaqvfzo 'si sfjAraso 'si 6

yadi saptavfzo 'si sfjAraso 'si 7

yady azwavfzo 'si sfjAraso 'si 8

yadi navavfzo 'si sfjAraso 'si 9

5,16.10a yadi daSavfzo 'si sfjAraso 'si 10

5,16.11a yady ekAdaSo 'si so 'podako 'si 11



te 'vadan praTamA brahmakilbize 'kUpAraH salilo mAtariSvA 
vIquharAs tapa ugraM mayoBUr Apo devIH praTamajA ftasya 1

somo rAjA praTamo brahmajAyAM punaH prAyaCad ahfRIyamAnaH 
anvartitA varuRo mitra AsId agnir hotA hastagfhyA ninAya 2

hastenEva grAhya ADir asyA brahmajAyeti ced avocat 
na dUtAya praheyA tasTa ezA taTA rAzwraM gupitaM kzatriyasya 3

yAm Ahus tArakEzA vikeSIti duCunAM grAmam avapadyamAnAm 
sA brahmajAyA vi dunoti rAzwraM yatra prApAdi SaSa ulkuzImAn 4

brahmacArI carati vevizad vizaH sa devAnAM Bavaty ekam aNgam 
tena jAyAm anv avindad bfhaspatiH somena nItAM juhvaM na devAH 5

devA vA etasyAm avadanta pUrve saptafzayas tapasA ye nizeduH 
BImA jAyA brAhmaRasyApanItA durDAM daDAti parame vyoman 6

ye garBA avapadyante jagad yac cApalupyate 
vIrA ye tfhyante miTo brahmajAyA hinasti tAn 7

uta yat patayo daSa striyAH pUrve abrAhmaRAH 
brahmA ced Dastam agrahIt sa eva patir ekaDA 8

brAhmaRa eva patir na rAjanyo na vESyaH 
tat sUryaH prabruvann eti paYcaByo mAnaveByaH 9

5,17.10a punar vE devA adaduH punar manuzyA adaduH 
5,17.10c rAjAnaH satyaM gfhRAnA brahmajAyAM punar daduH 10

5,17.11a punardAya brahmajAyAM kftvA devEr nikilbizam 
5,17.11c UrjaM pfTivyA BaktvorugAyam upAsate 11

5,17.12a nAsya jAyA SatavAhI kalyARI talpam A Saye 
5,17.12c yasmin rAzwre niruDyate brahmajAyAcittyA 12

5,17.13a na vikarRaH pfTuSirAs tasmin veSmani jAyate 
5,17.13c yasmin rAzwre niruDyate brahmajAyAcittyA 13

5,17.14a nAsya kzattA nizkagrIvaH sUnAnAm ety agrataH 
5,17.14c yasmin rAzwre niruDyate brahmajAyAcittyA 14

5,17.15a nAsya SvetaH kfzRakarRo Duri yukto mahIyate 
5,17.15c yasmin rAzwre niruDyate brahmajAyAcittyA 15

5,17.16a nAsya kzetre puzkariRI nARqIkaM jAyate bisam 
5,17.16c yasmin rAzwre niruDyate brahmajAyAcittyA 16

5,17.17a nAsmE pfSniM vi duhanti ye 'syA doham upAsate 
5,17.17c yasmin rAzwre niruDyate brahmajAyAcittyA 17

5,17.18a nAsya DenuH kalyARI nAnaqvAnt sahate Duram 
5,17.18c vijAnir yatra brahmaRo rAtriM vasati pApayA 18



nEtAM te devA adadus tuByaM nfpate attave 
mA brAhmaRasya rAjanya gAM jiGatso anAdyAm 1

akzadrugDo rAjanyaH pApa AtmaparAjitaH 
sa brAhmaRasya gAm adyAd adya jIvAni mA SvaH 2

AvizwitAGavizA pfdAkUr iva carmaRA 
sA brAhmaRasya rAjanya tfzwEzA gOr anAdyA 3

nir vE kzatraM nayati hanti varco 'gnir ivArabDo vi dunoti sarvam 
yo brAhmaRaM manyate annam eva sa vizasya pibati tEmAtasya 4

ya enaM hanti mfduM manyamAno devapIyur DanakAmo na cittAt 
saM tasyendro hfdaye 'gnim inDe uBe enaM dvizwo naBasI carantam 5

na brAhmaRo hiMsitavyo 'gniH priyatanor iva 
somo hy asya dAyAda indro asyABiSastipAH 6

SatApAzWAM ni girati tAM na Saknoti niHKidam 
annaM yo brahmaRAm malvaH svAdv admIti manyate 7

jihvA jyA Bavati kulmalaM vAN nAqIkA dantAs tapasABidigDAH 
teBir brahmA viDyati devapIyUn hfdbalEr DanurBir devajUtEH 8

tIkzRezavo brAhmaRA hetimanto yAm asyanti SaravyAM na sA mfzA 
anuhAya tapasA manyunA cota durAd ava Bindanty enam 9

5,18.10a ye sahasram arAjann Asan daSaSatA uta 
5,18.10c te brAhmaRasya gAM jagDvA vEtahavyAH parABavan 10

5,18.11a gOr eva tAn hanyamAnA vEtahavyAM avAtirat 
5,18.11c ye kesaraprAbanDAyAS caramAjAm apeciran 11

5,18.12a ekaSataM tA janatA yA BUmir vyaDUnuta 
5,18.12c prajAM hiMsitvA brAhmaRIm asaMBavyaM parABavan 12

5,18.13a devapIyuS carati martyezu garagIrRo Bavaty asTiBUyAn 
5,18.13c yo brAhmaRaM devabanDuM hinasti na sa pitfyARam apy eti lokam 13

5,18.14a agnir vE naH padavAyaH somo dAyAda ucyate 
5,18.14c hantABiSastendras taTA tad veDaso viduH 14

5,18.15a izur iva digDA nfpate pfdAkUr iva gopate 
5,18.15c sA brAhmaRasyezur GorA tayA viDyati pIyataH 15



atimAtram avarDanta nod iva divam aspfSan 
BfguM hiMsitvA sfYjayA vEtahavyAH parABavan 1

ye bfhatsAmAnam ANgirasam Arpayan brAhmaRaM janAH 
petvas tezAm uBayAdam avis tokAny Avayat 2

ye brAhmaRaM pratyazWIvan ye vAsmiY Culkam Izire 
asnas te maDye kulyAyAH keSAn KAdanta Asate 3

brahmagavI pacyamAnA yAvat sABi vijaNgahe 
tejo rAzwrasya nir hanti na vIro jAyate vfzA 4

krUram asyA ASasanaM tfzwaM piSitam asyate 
kzIraM yad asyAH pIyate tad vE pitfzu kilbizam 5

ugro rAjA manyamAno brAhmaRaM yo jiGatsati 
parA tat sicyate rAzwraM brAhmaRo yatra jIyate 6

azwApadI caturakzI catuHSrotrA caturhanuH 
dvyAsyA dvijihvA BUtvA sA rAzwram ava DUnute brahmajyasya 7

tad vE rAzwram A sravati nAvaM BinnAm ivodakam 
brahmARaM yatra hiMsanti tad rAzwraM hanti duCunA 8

taM vfkzA apa seDanti CAyAM no mopa gA iti 
yo brAhmaRasya sad Danam aBi nArada manyate 9

5,19.10a vizam etad devakftaM rAjA varuRo 'bravIt 
5,19.10c na brAhmaRasya gAM jagDvA rAstre jAgAra kaS cana 10

5,19.11a navEva tA navatayo yA BUmir vyaDUnuta 
5,19.11c prajAM hiMsitvA brAhmaRIm asaMBavyaM parABavan 11

5,19.12a yAm mftAyAnubaDnanti kUdyaM padayopanIm 
5,19.12c tad vE brahmajya te devA upastaraRam abruvan 12

5,19.13a aSrURi kfpamAnasya yAni jItasya vAvftuH 
5,19.13c taM vE brahmajya te devA apAM BAgam aDArayan 13

5,19.14a yena mftaM snapayanti SmaSrURi yenondate 
5,19.14c taM vE brahmajya te devA apAM BAgam aDArayan 14

5,19.15a na varzaM mEtrAvaruRaM brahmajyam aBi varzati 
5,19.15c nAsmE samitiH kalpate na mitraM nayate vaSam 15



uccErGozo dunduBiH satvanAyan vAnaspatyaH saMBfta usfiyABiH 
vAcaM kzuRuvAno damayant sapatnAnt siMha iva jezyann aBi taMstanIhi 1

siMha ivAstAnId druvayo vibadDo 'Bikrandann fzaBo vAsitAm iva 
vfzA tvaM vaDrayas te sapatnA Endras te Suzmo aBimAtizAhaH 2

vfzeva yUTe sahasA vidAno gavyann aBi ruva saMDanAjit 
SucA viDya hfdayaM parezAM hitvA grAmAn pracyutA yantu SatravaH 3

saMjayan pftanA UrDvamAyur gfhyA gfhRAno bahuDA vi cakzva 
dEvIM vAcaM dunduBa A gurasva veDAH SatrURAm upa Barasva vedaH 4

dunduBer vAcaM prayatAM vadantIm ASfRvatI nATitA GozabudDA 
nArI putraM DAvatu hastagfhyAmitrI BItA samare vaDAnAm 5

pUrvo dunduBe pra vadAsi vAcaM BUmyAH pfzWe vada rocamAnaH 
amitrasenAm aBijaYjaBAno dyumad vada dunduBe sUnftAvat 6

antareme naBasI Gozo astu pfTak te Dvanayo yantu SIBam 
aBi kranda stanayotpipAnaH Slokakfn mitratUryAya svarDI 7

DIBiH kftaH pra vadAti vAcam ud Darzaya satvanAm AyuDAni 
indramedI satvano ni hvayasva mitrEr amitrAM ava jaNGanIhi 8

saMkrandanaH pravado DfzRuzeRaH pravedakfd bahuDA grAmaGozI 
Sriyo vanvano vayunAni vidvAn kIrtim bahuByo vi hara dvirAje 9

5,20.10a SreyaHketo vasujit sahIyAnt saMgrAmajit saMSito brahmaRAsi 
5,20.10c aMSUn iva grAvADizavaRe adrir gavyan dunduBe'Di nftya vedaH 10

5,20.11a SatrUzAR nIzAd aBimAtizAho gavezaRaH sahamAna udBit 
5,20.11c vAgvIva mantraM pra Barasva vAcam sAMgrAmajityAyezam ud vadeha 11

5,20.12a acyutacyut samado gamizWo mfDo jetA puraetAyoDyaH 
5,20.12c indreRa gupto vidaTA nicikyad Dfddyotano dvizatAM yAhi SIBam 12


vihfdayaM vEmanasyaM vadAmitrezu dunduBe 
vidvezaM kaSmaSaM Bayam amitrezu ni daDmasy ava enAn dunduBe jahi 1

udvepamAnA manasA cakzuzA hfdayena ca 
DAvantu biByato 'mitrAH pratrAsenAjye hute 2

vAnaspatyaH saMBfta usriyABir viSvagotryaH 
pratrAsam amitreByo vadAjyenABiGAritaH 3

yaTA mfgAH saMvijanta AraRyAH puruzAd aDi 
eva tvaM dunduBe 'mitrAn aBi kranda pra trAsayATo cittAni mohaya 4

yaTA vfkAd ajAvayo DAvanti bahu biByatIH 
eva tvaM dunduBe 'mitrAn aBi kranda pra trAsayATo cittAni mohaya 5

yaTA SyenAt patatriRaH saMvijante ahardivi siMhasya stanaTor yaTA 
eva tvaM dunduBe 'mitrAn aBi kranda pra trAsayATo cittAni mohaya 6

parAmitrAn dunduBinA hariRasyAjinena ca 
sarve devA atitrasan ye saMgrAmasyezate 7

yEr indraH prakrIqate padGozES CAyayA saha 
tEr amitrAs trasantu no 'mI ye yanty anIkaSaH 8
jyAGozA dunduBayo 'Bi kroSantu yA diSaH 
senAH parAjitA yatIr amitrARAm anIkaSaH 9

5,21.10a Aditya cakzur A datsva marIcayo 'nu DAvata 
5,21.10c patsaNginIr A sajantu vigate bAhuvIrye 10

5,21.11a yUyam ugrA marutaH pfSnimAtara indreRa yujA pra mfnIta SatrUn 
5,21.11c somo rAjA varuRo rAjA mahAdeva uta mftyur indraH 11

5,21.12a etA devasenAH sUryaketavaH sacetasaH 
5,21.12c amitrAn no jayantu svAhA 12



agnis takmAnam apa bADatAm itaH somo grAvA varuRaH pUtadakzAH 
vedir barhiH samiDaH SoSucAnA apa dvezAMsy amuyA Bavantu 1

ayaM yo viSvAn haritAn kfRozy ucCocayann agnir ivABidunvan 
aDA hi takmann araso hi BUyA aDA nyaNN aDarAn vA parehi 2

yaH paruzaH pAruzeyo 'vaDvaMsa ivAruRaH 
takmAnaM viSvaDAvIryADarAYcaM parA suvA 3

aDarAYcam pra hiRomi namaH kftvA takmane 
SakamBarasya muzwihA punar etu mahAvfzAn 4

oko asya mUjavanta oko asya mahAvfzAH 
yAvaj jAtas takmaMs tAvAn asi balhikezu nyocaraH 5

takman vyAla vi gada vyaNga BUri yAvaya 
dAsIM nizwakvarIm iCa tAm vajreRa sam arpaya 6

takman mUjavato gaCa balhikAn vA parastarAm 
SUdrAm iCa praParvyaM tAM takman vIva DUnuhi 7

mahAvfzAn mUjavato banDv adDi paretya 
prEtAni takmane brUmo anyakzetrARi vA imA 8

anyakzetre na ramase vaSI san mfqayAsi naH 
aBUd u prArTas takmA sa gamizyati balhikAn 9

5,22.10a yat tvaM SIto 'To rUraH saha kAsAvepayaH 
5,22.10c BImAs te takman hetayas tABiH sma pari vfNgDi naH 10

5,22.11a mA smEtAnt saKIn kuruTA balAsaM kAsam udyugam 
5,22.11c mA smAto'rvAN EH punas tat tvA takmann upa bruve 11

5,22.12a takman BrAtrA balAsena svasrA kAsikayA saha 
5,22.12c pApmA BrAtfvyeRa saha gaCAmum araRaM janam 12

5,22.13a tftIyakaM vitftIyaM sadandim uta SAradam 
5,22.13c takmAnaM SItaM rUraM grEzmaM nASaya vArzikam 13

5,22.14a ganDAriByo mUjavadByo 'NgeByo magaDeByaH 
5,22.14c prEzyan janam iva SevaDiM takmAnaM pari dadmasi 14



ote me dyAvApfTivI otA devI sarasvatI 
otO ma indraS cAgniS ca krimiM jamBayatAm iti 1

asyendra kumArasya krimIn Danapate jahi 
hatA viSvA arAtaya ugreRa vacasA mama 2

yo akzyO parisarpati yo nAse parisarpati 
datAM yo maDyaM gaCati taM krimiM jamBayAmasi 3

sarUpO dvO virUpO dvO kfzRO dvO rohitO dvO 
baBruS ca baBrukarRaS ca gfDraH kokaS ca te hatAH 4

ye krimayaH SitikakzA ye kfzRAH SitibAhavaH 
ye ke ca viSvarUpAs tAn krimIn jamBayAmasi 5

ut purastAt sUrya eti viSvadfzwo adfzwahA 
dfzwAMS ca Gnann adfzwAMS ca sarvAMS ca pramfRan krimIn 6

yevAzAsaH kazkazAsa ejatkAH SipavitnukAH 
dfzwaS ca hanyatAM krimir utAdfzwaS ca hanyatAm 7

hato yevAzaH krimIRAM hato nadanimota 
sarvAn ni mazmazAkaraM dfzadA KalvAM iva 8

triSIrzARaM trikakudaM krimiM sAraNgam arjunam 
SfRAmy asya pfzwIr api vfScAmi yac CiraH 9

5,23.10a atrivad vaH krimayo hanmi kaRvavaj jamadagnivat 
5,23.10c agastyasya brahmaRA saM pinazmy ahaM krimIn 10

5,23.11a hato rAjA krimIRAm utEzAM sTapatir hataH 
5,23.11c hato hatamAtA krimir hataBrAtA hatasvasA 11

5,23.12a hatAso asya veSaso hatAsaH pariveSasaH 
5,23.12c aTo ye kzullakA iva sarve te krimayo hatAH 12

5,23.13a sarvezAM ca krimIRAM sarvAsAM ca krimInAm 
5,23.13c Binadmy aSmanA Siro dahAmy agninA muKam 13



savitA prasavAnAm aDipatiH sa mAvatu 
asmin brahmaRy asmin karmaRy asyAM puroDAyAm asyAm pratizWAyAm asyAM 
cittyAm asyAm AkUtyAm asyAm ASizy asyAM devahUtyAM svAhA 1

agnir vanaspatInAm aDipatiH sa mAvatu 
asmin brahmaRy asmin karmaRy asyAM puroDAyAm asyAM pratizWAyAm asyAM 
cittyAm asyAm AkUtyAm asyAm ASizy asyAM devahUtyAM svAhA 2

dyAvApfTivI dAtFRAm aDipatiH sa mAvatu 
asmin brahmaRy asmin karmaRy asyAM puroDAyAm asyAM pratizWAyAm asyAM 
cittyAm asyAm AkUtyAm asyAm ASizy asyAM devahUtyAM svAhA 3

varuRo 'pAm aDipatiH sa mAvatu 
asmin brahmaRy asmin karmaRy asyAM puroDAyAm asyAM pratizWAyAm asyAM 
cittyAm asyAm AkUtyAm asyAm ASizy asyAM devahUtyAM svAhA 4

mitrAvaruRO vfzwyADipatI tO mAvatAm 
asmin brahmaRy asmin karmaRy asyAM puroDAyAm asyAM pratizWAyAm asyAM 
cittyAm asyAm AkUtyAm asyAm ASizy asyAM devahUtyAM svAhA 5

marutaH parvatAnAm aDipatayas te mAvantu 
asmin brahmaRy asmin karmaRy asyAM puroDAyAm asyAM pratizWAyAm asyAM 
cittyAm asyAm AkUtyAm asyAm ASizy asyAM devahUtyAM svAhA 6

somo vIruDAm aDipatiH sa mAvatu 
asmin brahmaRy asmin karmaRy asyAM puroDAyAm asyAM pratizWAyAm asyAM 
cittyAm asyAm AkUtyAm asyAm ASizy asyAM devahUtyAM svAhA 7

vAyur antarikzasyADipatiH sa mAvatu 
asmin brahmaRy asmin karmaRy asyAM puroDAyAm asyAM pratizWAyAm asyAM 
cittyAm asyAm AkUtyAm asyAm ASizy asyAM devahUtyAM svAhA 8

sUryaS cakzuzAm aDipatiH sa mAvatu 
asmin brahmaRy asmin karmaRy asyAM puroDAyAm asyAM pratizWAyAm asyAM 
cittyAm asyAm AkUtyAm asyAm ASizy asyAM devahUtyAM svAhA 9

5,24.10a candramA nakzatrARAm aDipatiH sa mAvatu 
5,24.10c asmin brahmaRy asmin karmaRy asyAM puroDAyAm asyAM pratizWAyAm asyAM 
5,24.10e cittyAm asyAm AkUtyAm asyAm ASizy asyAM devahUtyAM svAhA 10

5,24.11a indro divo 'DipatiH sa mAvatu 
5,24.11c asmin brahmaRy asmin karmaRy asyAM puroDAyAm asyAM pratizWAyAm asyAM 
5,24.11e cittyAm asyAm AkUtyAm asyAm ASizy asyAM devahUtyAM svAhA 11

5,24.12a marutAM pitA paSUnAm aDipatiH sa mAvatu 
5,24.12c asmin brahmaRy asmin karmaRy asyAm puroDAyAm asyAM pratizWAyAm asyAM 
5,24.12e cittyAm asyAm AkUtyAm asyAm ASizy asyAM devahUtyAM svAhA 12

5,24.13a mftyuH prajAnAm aDipatiH sa mAvatu 
5,24.13c asmin brahmaRy asmin karmaRy asyAm puroDAyAm asyAM pratizWAyAm asyAM 
5,24.13e cittyAm asyAm AkUtyAm asyAm ASizy asyAM devahUtyAM svAhA 13

5,24.14a yamaH pitFRAm aDipatiH sa mAvatu 
5,24.14c asmin brahmaRy asmin karmaRy asyAM puroDAyAm asyAM pratizWAyAm asyAM 
5,24.14e cittyAm asyAm AkUtyAm asyAm ASizy asyAM devahUtyAM svAhA 14

5,24.15a pitaraH pare te mAvantu 
5,24.15c asmin brahmaRy asmin karmaRy asyAM puroDAyAm asyAM pratizWAyAm asyAM 
5,24.15e cittyAm asyAm AkUtyAm asyAm ASizy asyAM devahUtyAM svAhA 15

5,24.16a tatA avare te mAvantu 
5,24.16c asmin brahmaRy asmin karmaRy asyAM puroDAyAm asyAM pratisWAyAm asyAM 
5,24.16e cittyAm asyAm AkUtyAm asyAm ASizy asyAM devahUtyAM svAhA 16

5,24.17a tatas tatAmahAs te mAvantu 
5,24.17c asmin brahmaRy asmin karmaRy asyAM puroDAyAm asyAM pratizWAyAm asyAM 
5,24.17e cittyAm asyAm AkUtyAm asyAm ASizy asyAM devahUtyAM svAhA 17



parvatAd divo yoner aNgAdaNgAt samABftam 
Sepo garBasya retoDAH sarO parRam ivA daDat 1

yaTeyaM pfTivI mahI BUtAnAM garBam AdaDe 
evA daDAmi te garBaM tasmE tvAm avase huve 2

garBaM Dehi sinIvAli garBaM Dehi sarasvati 
garBaM te aSvinoBA DattAM puzkarasrajA 3

garBaM te mitrAvaruRO garBam devo bfhaspatiH 
garBaM ta indraS cAgniS ca garBaM DAtA daDAtu te 4

vizRur yoniM kalpayatu tvazwA rUpARi piMSatu 
A siYcatu prajApatir DAtA garBaM daDAtu te 5

yad veda rAjA varuRo yad vA devI sarasvatI 
yad indro vftrahA veda tad garBakaraRaM piba 6

garBo asy ozaDInAM garBo vanaspatInAm 
garBo viSvasya BUtasya so agne garBam eha DAH 7

aDi skanda vIrayasva garBam A Dehi yonyAm 
vfzAsi vfzRyAvan prajAyE tvA nayAmasi 8

vi jihIzva bArhatsAme garBas te yonim A SayAm 
aduz we devAH putraM somapA uBayAvinam 9

5,25.10a DAtaH SrezWena rUpeRAsyA nAryA gavInyoH 
5,25.10c pumAMsaM putram A Dehi daSame mAsi sUtave 10

5,25.11a tvazwaH SrezWena rUpeRAsyA nAryA gavInyoH 
5,25.11c pumAMsaM putram A Dehi daSame mAsi sUtave 11

5,25.12a savitaH SrezWena rUpeRAsyA nAryA gavInyoH 
5,25.12c pumAMsaM putram A Dehi daSame mAsi sUtave 12

5,25.13a prajApate SrezWena rUpeRAsyA nAryA gavInyoH 
5,25.13c pumAMsaM putram A Dehi daSame mAsi sUtave 13



yajUMzi yajYe samiDaH svAhAgniH pravidvAn iha vo yunaktu 1

yunaktu devaH savitA prajAnann asmin yajYe mahizaH svAhA 2

indra ukTAmadAny asmin yajYe pravidvAn yunaktu suyujaH svAhA 3

prEzA yajYe nividaH svAhA SizwAH patnIBir vahateha yuktAH 4

CandAMsi yajYe marutaH svAhA mAteva putraM pipfteha yuktAH 5

eyam agan barhizA prokzaRIBir yajYaM tanvAnAditiH svAhA 6

vizRur yunaktu bahuDA tapAMsy asmin yajYe suyujaH svAhA 7

tvazwA yunaktu bahuDA nu rUpA asmin yajYe yunaktu suyujaH svAhA 8

Bago yunaktvASizo nv asmA asmin yajYe pravidvAn yunaktu suyujaH svAhA 9

5,26.10a somo yunaktu bahuDA payAMsy asmin yajYe suyujaH svAhA 10

5,26.11a indro yunaktu bahuDA payAMsy asmin yajYe suyujaH svAhA 11

5,26.12a aSvinA brahmaRA yAtam arvAYcO vazawkAreRa yajYaM varDayantO 
5,26.12c bfhaspate brahmaRA yAhy arvAN yajYo ayaM svar idaM yajamAnAya svAhA 12



UrDvA asya samiDo Bavanty UrDvA SukrA SocIzy agneH 
dyumattamA supratIkaH sasUnus tanUnapAd asuro BUripARiH 1

devo devezu devaH paTo anakti maDvA Gftena 2

maDvA yajYam nakzati prERAno narASaMso agniH sukfd devaH savitA viSvavAraH 3

aCAyam eti SavasA GftA cid IdAno vahnir namasA 4

agniH sruco aDvarezu prayakzu sa yakzad asya mahimAnam agneH 5

tarI mandrAsu prayakzu vasavaS cAtizWan vasuDAtaraS ca 6

dvAro devIr anv asya viSve vrataM rakzanti viSvahA 7

uruvyacasAgner DAmnA patyamAne 
A suzvayantI yajate upAke uzAsAnaktemaM yajYam avatAm aDvaram naH 8
dEvA hotAra UrDvam aDvaraM no 'gner jihvayABi gfnata gfnatA naH svizwaye 
tisro devIr barhir edaM sadantAm iqA sarasvatI mahI BAratI gfRAnA 9

5,27.10a tan nas turIpam adButaM purukzu 
5,27.10c deva tvazwA rAyas pozaM vi zya nABim asya 10

5,27.11a vanaspate 'va sfjA rarARaH 
5,27.11c tmanA deveByo agnir havyaM SamitA svadayatu 11

5,27.12a agne svAhA kfRuhi jAtavedaH 
5,27.12c indrAya yajYaM viSve devA havir idaM juzantAm 12


nava prARAn navaBiH saM mimIte dIrGAyutvAya SataSAradAya 
harite trIRi rajate trIRy ayasi trIRi tapasAvizwitAni 1

agniH sUryaS candramA BUmir Apo dyOr antarikzaM pradiSo diSaS ca 
ArtavA ftuBiH saMvidAnA anena mA trivftA pArayantu 2

trayaH pozAs trivfti SrayantAm anaktu pUzA payasA Gftena 
annasya BUmA puruzasya BUmA BUmA paSUnAM ta iha SrayantAm 3

imam AdityA vasunA sam ukzatemam agne varDaya vavfDAnaH 
imam indra saM sfja vIryeRAsmin trivfc CrayatAM pozayizRu 4

BUmiz wvA pAtu haritena viSvaBfd agniH pipartv ayasA sajozAH 
vIrudBiz we arjunaM saMvidAnaM dakzaM daDAtu sumanasyamAnam 5

treDA jAtam janmanedaM hiraRyam agner ekaM priyatamaM baBUva somasyEkaM hiMsitasya parApatat 
apAm ekaM veDasAM reta Ahus tat te hiraRyaM trivfd astv Ayuze 6

tryAyuzaM jamadagneH kaSyapasya tryAyuzam 
treDAmftasya cakzaRaM trIRy AyUMzi te 'karam 7

trayaH suparRAs trivftA yad Ayann ekAkzaram aBisaMBUya SakrAH 
praty Ohan mftyum amftena sAkam antardaDAnA duritAni viSvA 8

divas tvA pAtu haritaM maDyAt tvA pAtv arjunam 
BUmyA ayasmayaM pAtu prAgAd devapurA ayam 9

5,28.10a imAs tisro devapurAs tAs tvA rakzantu sarvataH 
5,28.10c tAs tvaM biBrad varcasvy uttaro dvizatAM Bava 10

5,28.11a puraM devAnAm amftaM hiraRyam ya AbeDe praTamo devo agre 
5,28.11c tasmE namo daSa prAcIH kfRomy anu manyatAM trivfd AbaDe me 11

5,28.12a A tvA cftatv aryamA pUzA bfhaspatiH 
5,28.12c aharjAtasya yan nAma tena tvAti cftAmasi 12

5,28.13a ftuBiz wvArtavEr Ayuze varcase tvA 
5,28.13c saMvatsarasya tejasA tena saMhanu kfRmasi 13

5,28.14a GftAd ulluptam maDunA samaktaM BUmidfMham acyutam pArayizRu 
5,28.14c Bindat sapatnAn aDarAMS ca kfRvad A mA roha mahate sOBagAya 14



purastAd yukto vaha jAtavedo 'gne vidDi kriyamARam yaTedam 
tvaM Bizag BezajasyAsi kartA tvayA gAm aSvaM puruzaM sanema 1

taTA tad agne kfRu jAtavedo viSveBir devEH saha saMvidAnaH 
yo no dideva yatamo jaGAsa yaTA so asya pariDiz patAti 2

yaTA so asya pariDiz patAti taTA tad agne kfRu jAtavedaH 
viSveBir devEr saha saMvidAnaH 3

akzyO ni viDya hfdayaM ni viDya jihvAM ni tfndDi pra dato mfRIhi 
piSAco asya yatamo jaGAsAgne yavizWa prati SfRIhi 4

yad asya hftaM vihftaM yat parABftam Atmano jagDaM yatamat piSAcEH 
tad agne vidvAn punar A Bara tvaM SarIre mAMsam asum erayAmaH 5

Ame supakve Sabale vipakve yo mA piSAco aSane dadamBa 
tad AtmanA prajayA piSAcA vi yAtayantAm agado 'yam astu 6

kzire mA manTe yatamo dadamBAkfzwapacye aSane DAnye yaH 
tad AtmanA prajayA piSAcA vi yAtayantAm agado 'yam astu 7

apAM mA pAne yatamo dadamBa kravyAd yAtUnAm Sayane SayAnam 
tad AtmanA prajayA piSAcA vi yAtayantAm agado 'yam astu 8

divA mA naktaM yatamo dadamBa kravyAd yAtUnAm Sayane SayAnam 
tad AtmanA prajayA piSAcA vi yAtayantAm agado 'yam astu 9

kravyAdam agne ruDiraM piSAcaM manohanaM jahi jAtavedaH 
tam indro vAjI vajreRa hantu Cinattu somaH Siro asya DfzRuH 10

sanAd agne mfRasi yAtuDAnAn na tvA rakzAMsi pftanAsu jigyuH 
sahamUrAn anu daha kravyAdo mA te hetyA mukzata dEvyAyAH 11

5,29.12a samAhara jAtavedo yad DftaM yat parABftam 
5,29.12c gAtrARy asya varDantAm aMSur ivA pyAyatAm ayam 12

somasyeva jAtavedo aMSur A pyAyatAm ayam 
agne virapSinaM meDyam ayakzmaM kfRu jIvatu 13

etAs te agne samiDaH piSAcajamBanIH 
tAs tvaM juzasva prati cEnA gfhARa jAtavedaH 14

tArzwAGIr agne samiDaH prati gfhRAhy arcizA 
jahAtu kravyAd rUpaM yo asya mAMsaM jihIrzati 15



Avatas ta AvataH parAvatas ta AvataH 
ihEva Bava mA nu gA mA pUrvAn anu gAH pitFn asuM baDnAmi te dfQam 1

yat tvABiceruH puruzaH svo yad araRo janaH 
unmocanapramocane uBe vAcA vadAmi te 2

yad dudrohiTa Sepize striyE puMse acittyA 
unmocanapramocane uBe vAcA vadAmi te 3

yat enaso mAtfkftAc Ceze pitfkftAc ca yat 
unmocanapramocane uBe vAcA vadAmi te 4

yat te mAtA yat te pitA jamir BrAtA ca sarjataH 
pratyak sevasva BezajaM jaradazwiM kfRomi tvA 5

ihEDi puruza sarveRa manasA saha 
dUtO yamasya mAnu gA aDi jIvapurA ihi 6

anuhUtaH punar ehi vidvAn udayanaM paTaH 
ArohaRam AkramaRaM jIvatojIvato 'yanam 7

mA biBer na marizyasi jaradazwiM kfRomi tvA 
nir avocam ahaM yakzmam aNgeByo aNgajvaraM tava 8

aNgaBedo aNgajvaro yaS ca te hfdayAmayaH 
yakzmaH Syena iva prApaptad vacA sAQaH parastarAm 9

5,30.10a fzI boDapratIboDAv asvapno yaS ca jAgfviH 
5,30.10c tO te prARasya goptArO divA naktaM ca jAgftAm 10

5,30.11a ayam agnir upasadya iha sUrya ud etu te 
5,30.11c udehi mftyor gamBIrAt kfzRAc cit tamasas pari 11

5,30.12a namo yamAya namo astu mftyave namaH pitfBya uta ye nayanti 
5,30.12c utpAraRasya yo veda tam agniM puro daDe 'smA arizwatAtaye 12

5,30.13a Etu prARa Etu mana Etu cakzur aTo balam 
5,30.13c SarIram asya sam vidAM tat padByAM prati tizWatu 13

5,30.14a prARenAgne cakzuzA saM sfjemaM sam Iraya tanvA saM balena 
5,30.14c vetTAmftasya mA nu gAn mA nu BUmigfho Buvat 14

5,30.15a mA te prARa upa dasan mo apAno 'pi DAyi te 
5,30.15c sUryas tvADipatir mftyor udAyaCatu raSmiBiH 15

5,30.16a iyam antar vadati jihvA badDA panizpadA 
5,30.16c tvayA yakzmam nir avocaM SataM ropIS ca takmanaH 16

5,30.17a ayaM lokaH priyatamo devAnAm aparAjitaH 
5,30.17c yasmE tvam iha mftyave dizwaH puruza jajYize 
5,30.17e sa ca tvAnu hvayAmasi mA purA jaraso mfTAH 17



yAM te cakrur Ame pAtre yAM cakrur miSraDAnye 
Ame mAMse kftyAM yAM cakruH punaH prati harAmi tAm 1

yAM te cakruH kfkavAkAv aje vA yAM kurIriRi 
avyAM te kftyAM yAm cakruH punaH prati harAmi tAm 2

yAM te cakrur ekaSaPe paSUnAm uBayAdati 
gardaBe kftyAM yAM cakruH punaH prati harAmi tAm 3

yAM te cakrur amUlAyAM valagaM vA narAcyAm 
kzetre te kftyAM yAM cakruH punaH prati harAmi tAm 4
yAM te cakrur gArhapatye pUrvAgnAv uta duScitaH 
SAlAyAM kftyAM yAm cakruH punaH prati harAmi tAm 5

yAM te cakruH saBAyAM yAm cakrur aDidevane 
akzezu kftyAM yAM cakruH punaH prati harAmi tAm 6

yAM te cakruH senAyAM yAM cakrur izvAyuDe 
dunduBO kftyAM yAM cakruH punaH prati harAmi tAm 7

yAM te kftyAm kUpe 'vadaDuH SmaSAne vA nicaKnuH 
sadmani kftyAm yAM cakruH punaH prati harAmi tAm 8

yAM te cakruH puruzAsTe agnO saMkasuke ca yAm 
mrokaM nirdAhaM kravyAdaM punaH prati harAmi tAm 9
5,31.10a apaTenA jaBArEnAM tAM paTetaH pra hiRmasi 
5,31.10c aDIro maryADIreByaH saM jaBArAcittyA 10

5,31.11a yaS cakAra na SaSAka kartuM SaSre pAdam aNgurim 
5,31.11c cakAra Badram asmaByam aBago BagavadByaH 11

5,31.12a kftyAkftaM valaginaM mUlinaM SapaTeyyam 
5,31.12c indras taM hantu mahatA vaDenAgnir viDyatv astayA 12



dozo gAya bfhad gAya dyumad Dehi 
ATarvaRa stuhi devaM savitAram 1

tam u zwuhi yo antaH sinDO sUnuH 
satyasya yuvAnam adroGavAcaM suSevam 2

sa GA no devaH savitA sAvizad amftAni BUri 
uBe suzwutI sugAtave 3


indrAya somam ftvijaH sunotA ca DAvata 
stotur yo vacaH SfRavad DavaM ca me 1

A yaM viSantIndavo vayo na vfkzam anDasaH 
virapSin vi mfDo jahi rakzasvinIH 2

sunotA somapAvne somam indrAya vajriRe 
yuvA jeteSAnaH sa puruzwutaH 3



pAtaM na indrApUzaRAditiH pAntu marutaH 
apAM napAt sinDavaH sapta pAtana pAtu no vizRur uta dyOH 1

pAtAM no dyAvApfTivI aBizwaye pAtu grAvA pAtu somo no aMhasaH 
pAtu no devI suBagA sarasvatI pAtv agniH SivA ye asya pAyavaH 2

pAtAm no devASvinA SuBas patI uzAsAnaktota na uruzyatAm 
apAM napAd aBihrutI gayasya cid deva tvazwar varDaya sarvatAtaye 3



tvazwA me dEvyaM vacaH parjanyo brahmaRas patiH 
putrEr BrAtfBir aditir nu pAtu no duzwaraM trAyamARaM sahaH 1

aMSo Bago varuRo mitro aryamAditiH pAntu marutaH 
apa tasya dvezo gamed aBihruto yAvayac Catrum antitam 2

Diye sam aSvinA prAvataM na uruzyA Ra urujmann aprayuCan 
dyOz pitar yAvaya duCunA yA 3



ud enam uttaraM nayAgne GftenAhuta 
sam enaM varcasA sfja prajayA ca bahuM kfDi 1

indremaM prataraM kfDi sajAtAnAm asad vaSI 
rAyas pozeRa saM sfja jIvAtave jarase naya 2

yasya kfRmo havir gfhe tam agne varDayA tvam 
tasmE somo aDi bravad ayaM ca brahmaRas patiH 3



yo 'smAn brahmaRas pate 'devo aBimanyate 
sarvaM tam ranDayAsi me yajamAnAya sunvate 1

yo naH soma suSaMsino duHSaMsa AdideSati 
vajreRAsya muKe jahi sa saMpizwo apAyati 2

yo naH somABidAsati sanABir yaS ca nizwyaH 
apa tasya balaM tira mahIva dyOr vaDatmanA 3



yena somAditiH paTA mitrA vA yanty adruhaH 
tenA no 'vasA gahi 1

yena soma sAhantyAsurAn ranDayAsi naH 
tenA no aDi vocata 2

yena devA asurARAm ojAMsy avfRIDvam 
tenA naH Sarma yaCata 3



yaTA vfkzaM libujA samantaM parizasvaje 
evA pari zvajasva mAM yaTA mAM kAminy aso yaTA man nApagA asaH 1
yaTA suparRaH prapatan pakzO nihanti BUmyAm 
evA ni hanmi te mano yaTA mAM kAminy aso yaTA man nApagA asaH 2

yaTeme dyAvApfTivI sadyaH paryeti sUryaH 
evA pary emi te mano yaTA mAM kAminy aso yaTA man nApagA asaH 3


vAYCa me tanvaM pAdO vAYCAkzyO vAYCa sakTyO 
akzyO vfzaRyantyAH keSA mAM te kAmena Suzyantu 1

mama tvA dozaRiSrizaM kfRomi hfdayaSrizam 
yaTA mama kratAv aso mama cittam upAyasi 2

yAsAM nABir ArehaRaM hfdi saMvananaM kftam gAvo Gftasya mAtaro 'mUM saM vAnayantu me 3



pfTivyE SrotrAya vanaspatiByo 'gnaye 'Dipataye svAhA 1

prARAyAntarikzAya vayoByo vAyave 'Dipataye svAhA 2

dive cakzuze nakzatreByaH sUryAyADipataye svAhA 3



SamIm aSvatTa ArUQas tatra puMsuvanaM kftam 
tad vE putrasya vedanaM tat strIzv A BarAmasi 1

puMsi vE reto Bavati tat striyAm anu zicyate 
tad vE putrasya vedanaM tat prajApatir abravIt 2

prajApatir anumatiH sinIvAly acIkxpat 
strEzUyam anyatra daDat pumAMsam u daDat iha 3



pari dyAm iva sUryo 'hInAM janimAgamam 
rAtrI jagad ivAnyad DaMsAt tenA te vAraye vizam 1

yad brahmaBir yad fziBir yad devEr viditaM purA 
yad BUtaM Bavyam Asanvat tenA te vAraye vizam 2

maDvA pfYce nadyaH parvatA girayo maDu 
maDu paruzRI SIpAlA Sam Asne astu SaM hfde 3



namo devavaDeByo namo rAjavaDeByaH 
aTo ye viSyAnAM vaDAs teByo mftyo namo 'stu te 1

namas te aDivAkAya parAvAkAya te namaH 
sumatyE mftyo te namo durmatyE te idaM namaH 2

namas te yAtuDAneByo namas te BezajeByaH 
namas te mftyo mUleByo brAhmaReBya idaM namaH 3



asTisraMsaM parusraMsam AsTitam hfdayAmayam 
balAsaM sarvaM nASayANgezWA yaS ca parvasu 1

nir balAsaM balAsinaH kziRomi muzkaraM yaTA 
Cinadmy asya banDanaM mUlam urvArvA iva 2

nir balAsetaH pra patASuNgaH SiSuko yaTA 
aTo ita iva hAyano 'pa drAhy avIrahA 3



uttamo asy ozaDInAM tava vfkzA upastayaH 
upastir astu so 'smAkaM yo asmAM aBidAsati 1

sabanDuS cAsabanDuS ca yo asmAM aBidAsati 
tezAM sA vfkzARAm ivAhaM BUyAsam uttamaH 2

yaTA soma ozaDInAm uttamo havizAM kftaH 
talASA vfkzARAm ivAhaM BUyAsam uttamaH 3



Abayo anAbayo rasas ta ugra Abayo 
A te karamBam admasi 1

vihahlo nAma te pitA madAvatI nAma te mAtA 
sa hina tvam asi yas tvam AtmAnam AvayaH 2

tOvilike 'velayAvAyam Elaba ElayIt 
baBruS ca baBrukarRaS cApehi nir Ala 3

alasAlAsi pUrva silAYjAlAsy uttarA 
nIlAgalasAla 4


yaTeyam pfTivI mahI BUtAnAM garBam AdaDe 
evA te DriyatAM garBo anu sUtuM savitave 1

yaTeyaM pfTivI mahI dADAremAn vanaspatIn 
evA te DriyatAM garBo anu sUtuM savitave 2

yaTeyaM pfTivI mahI dADAra parvatAn girIn 
evA te DriyatAM garBo anu sUtuM savitave 3

yaTeyaM pfTivI mahI dADAra vizWitaM jagat 
evA te DriyatAM garBo anu sUtuM savitave 4



IrzyAyA DrAjiM praTamAM praTamasyA utAparAm 
agniM hfdayyaM SokaM taM te nir vApayAmasi 1

yaTA BUmir mftamanA mftAn mftamanastarA 
yaTota mamruzo mana everzyor mftaM manaH 2

ado yat te hfdi SritaM manaskaM patayizRukam 
tatas ta IrzyAM muYcAmi nir UzmARaM dfter iva 3


punantu mA devajanAH punantu manavo DiyA 
punantu viSvA BUtAni pavamAnaH punAtu mA 1

pavamAnaH punAtu mA kratve dakzAya jIvase 
aTo arizwatAtaye 2

uBAByAM deva savitaH pavitreRa savena ca 
asmAn punIhi cakzase 3



agner ivAsya dahata eti SuzmiRa uteva matto vilapann apAyati 
anyam asmad iCatu kaM cid avratas tapurvaDAya namo astu takmane 1

namo rudrAya namo astu takmane namo rAjYe varuRAya tvizImate 
namo dive namaH pfTivyE nama ozaDIByaH 2

ayaM yo aBiSocayizRur viSvA rUpARi haritA kfRozi 
tasmE te 'ruRAya baBrave namaH kfRomi vanyAya takmane 3



imA yAs tisraH pfTivIs tAsAM ha BUmir uttamA 
tAsAm aDi tvaco ahaM BezajaM sam u jagraBam 1

SrezWam asi BezajAnAM vasizWaM vIruDAnAm 
somo Baga iva yAmezu devezu varuRo yaTA 2

revatIr anADfzaH sizAsavaH sizAsaTa 
uta sTa keSadfmhaRIr aTo ha keSavarDanIH 3



kfzRaM niyAnaM harayaH suparRA apo vasAnA divam ut patanti 
ta Avavftrant sadanAd ftasyAd id Gftena pfTivIM vy UduH 1

payasvatIH kfRuTApa ozaDIH SivA yad ejaTA maruto rukmavakzasaH 
UrjaM ca tatra sumatiM ca pinvata yatrA naro marutaH siYcaTA maDu 2

udapruto marutas tAM iyarta vfzwir yA viSvA nivatas pfRAti 
ejAti glahA kanyeva tunnEruM tundAnA patyeva jAyA 3



sasruzIs tad apaso divA naktaM ca sasruzIH 
vareRyakratur aham apo devIr upa hvaye 1

otA ApaH karmaRyA muYcantv itaH praRItaye 
sadyaH kfRvantv etave 2

devasya savituH save karma kfRvantu mAnuzAH 
SaM no Bavantv apa ozaDIH SivAH 3



himavataH pra sravanti sinDO samaha saNgamaH 
Apo ha mahyaM tad devIr dadan hfddyotaBezajam 1

yan me akzyor Adidyota pArzRyoH prapadoS ca yat 
Apas tat sarvaM niz karan BizajAM suBizaktamAH 2

sinDupatnIH sinDurAjYIH sarvA yA nadya sTana 
datta nas tasya BezajaM tenA vo BunajAmahE 3



paYca ca yAH paYcASac ca saMyanti manyA aBi 
itas tAH sarvA naSyantu vAkA apacitAm iva 1

sapta ca yAH saptatiS ca saMyanti grEvyA aBi 
itas tAH sarvA naSyantu vAkA apacitAm iva 2

nava ca yA navatiS ca saMyanti skanDyA aBi 
itas tAH sarvA naSyantu vAkA apacitAm iva 3



ava mA pApmant sfja vaSI san mfdayAsi naH 
A mA Badrasya loke pApman Dehy avihrutam 1

yo naH pApman na jahAsi tam u tvA jahimo vayam 
paTAm anu vyAvartane 'nyaM pApmAnu padyatAm 2

anyatrAsman ny ucyatu sahasrAkzo amartyaH 
yaM dvezAma tam fCatu yam u dvizmas tam ij jahi 3



devAH kapota izito yad iCan dUto nirftyA idam AjagAma 
tasmA arcAma kfRavAma nizkftiM SaM no astu dvipade SaM catuzpade 1

SivaH kapota izito no astv anAgA devAH Sakuno gfhaM naH 
agnir hi vipro juzatAm havir naH pari hetiH pakziRI no vfRaktu 2

hetiH pakziRI na daBAty asmAn AzwrI padaM kfRute agniDAne 
Sivo goBya uta puruzeByo no astu mA no devA iha hiMsIt kapota 3



fcA kapotaM nudata praRodam izaM madantaH pari gAM nayAmaH 
saMloBayanto duritA padAni hitvA na UrjaM pra padAt paTizWaH 1

parIme 'gnim arzata parIme gAm anezata 
devezv akrata SravaH ka imAM A daDarzati 2

yaH praTamaH pravatam AsasAda bahuByaH panTAm anupaspaSAnaH 
yo 'syeSe dvipado yaS catuzpadas tasmE yamAya namo astu mftyave 3



amUn hetiH patatriRI ny etu yad ulUko vadati moGam etat 
yad vA kapota padam agnO kfRoti 1

yO te dUtO nirfta idam eto 'prahitO prahitO vA gfhaM naH 
kapotolUkAByAm apadaM tad astu 2

avErahatyAyedam A papatyAt suvIratAyA idam A sasadyAt 
parAN eva parA vada parAcIm anu saMvatam 
yaTA yamasya tvA gfhe 'rasaM praticAkaSAn ABUkaM praticAkaSAn 3



devA imaM maDunA saMyutaM yavaM sarasvatyAm aDi maRAv acarkfzuH 
indra AsIt sIrapatiH SatakratuH kInASA Asan marutaH sudAnavaH 1

yas te mado 'vakeSo vikeSo yenABihasyaM puruzaM kfRozi 
ArAt tvad anyA vanAni vfkzi tvaM Sami SatavalSA vi roha 2

bfhatpalASe suBage varzavfdDa ftAvari 
mAteva putreByo mfqa keSeByaH Sami 3



AyaM gOH pfSnir akramId asadan mAtaram puraH 
pitaram ca prayant svaH 1

antaS carati rocanA asya prARAd apAnataH 
vy aKyan mahizaH svaH 2

triMSad DAmA vi rAjati vAk pataNgo aSiSriyat 
prati vastor ahar dyuBiH 3



antardAve juhuta sv etad yAtuDAnakzayaRaM Gftena 
ArAd rakzAMsi prati daha tvam agne na no gfhARAm upa tItapAsi 1

rudro vo grIvA aSarEt piSAcAH pfzwIr vo 'pi SfRAtu yAtuDAnAH 
vIrud vo viSvatovIryA yamena sam ajIgamat 2

aBayaM mitrAvaruRAv ihAstu no 'rcizAttriRo nudataM pratIcaH 
mA jYAtAraM mA pratizWAM vidanta miTo viGnAnA upa yantu mftyum 3



yasyedam A rajo yujas tuje janA navaM svaH 
indrasya rantyaM bfhat 1
nADfza A daDfzate DfzARo DfzitaH SavaH 
purA yaTA vyaTiH Srava indrasya nADfze SavaH 2

sa no dadAtu tAM rayim uruM piSaNgasaMdfSam 
indraH patis tuvizwamo janezv A 3



prAgnaye vAcam Iraya vfzaBAya kzitInAm 
sa naH parzad ati dvizaH 1

yo rakzAMsi nijUrvaty agnis tigmena SocizA 
sa naH parzad ati dvizaH 2

yaH parasyAH parAvatas tiro DanvAtirocate 
sa naH parzad ati dvizaH 3

yo viSvABi vipaSyati BuvanA saM ca paSyati 
sa naH parzad ati dvizaH 4

yo asya pAre rajasaH Sukro agnir ajAyata 
sa naH parzad ati dvizaH 5



vESvAnaro na Utaya A pra yAtu parAvataH 
agnir naH suzwutIr upa 1

vESvAnaro na Agamad imaM yajYaM sajUr upa 
agnir ukTezv aMhasu 2

vESvAnaro 'NgirasAM stomam ukTaM ca cAkxpat 
Ezu dyumnaM svar yamat 3



ftAvAnaM vESvAnaram ftasya jyotizas patim 
ajasraM Garmam Imahe 1

sa viSvA prati cAkxpa ftUMr ut sfjate vaSI 
yajYasya vaya uttiran 2

agniH parezu DAmasu kAmo BUtasya Bavyasya 
samrAd eko vi rAjati 3



upa prAgAt sahasrAkzo yuktvA SapaTo raTam 
SaptAram anviCan mama vfka ivAvimato gfham 1

pari Ro vfNgDi SapaTa hradam agnir ivA dahan 
SaptAram atra no jahi divo vfkzam ivASaniH 2

yo naH SapAd aSapataH Sapato yaS ca naH SapAt 
Sune pezwram ivAvakzAmaM taM praty asyAmi mftyave 3



siMhe vyAGra uta yA pfdAkO tvizir agnO brAhmaRe sUrye yA 
indraM yA devI suBagA jajAna sA na Etu varcasA saMvidAnA 1

yA hastini dvIpini yA hiraRye tvizir apsu gozu yA puruzezu 
indraM yA devI suBagA jajAna sA na Etu varcasA saMvidAnA 2

raTe akzezv fzaBasya vAje vAte parjanye varuRasya Suzme 
indram yA devI suBagA jajAna sA na Etu varcasA saMvidAnA 3

rAjanye dunduBAv AyatAyAm aSvasya vAje puruzasya mAyO 
indram yA devI suBagA jajAna sA na Etu varcasA samvidAnA 4



yaSo havir varDatAm indrajUtaM sahasravIryaM suBftaM sahaskftam 
prasarsrARam anu dIrGAya cakzase havizmantaM mA varDaya jyezWatAtaye 1

aCA na indraM yaSasaM yaSoBir yaSasvinaM namasAnA viDema 
sa no rAsva rAzwram indrajUtaM tasya te rAtO yaSasaH syAma 2

yaSA indro yaSA agnir yaSAH somo ajAyata 
yaSA viSvasya BUtasya aham asmi yaSastamaH 3



aBayaM dyAvApfTivI ihAstu no 'BayaM somaH savitA naH kfRotu 
aBayaM no 'stUrv antarikzaM saptafzIRAM ca havizABayaM no astu 1

asmE grAmAya pradiSaS catasra UrjaM suBUtaM svasti savitA naH kfRotu 
aSatrv indro aBayaM naH kfRotv anyatra rAjYAm aBi yAtu manyuH 2

anamitraM no aDarAd anamitraM na uttarAt 
indrAnamitraM naH paScAd anamitraM puras kfDi 3



manase cetase Diya AkUtaya uta cittaye 
matyE SrutAya cakzase viDema havizA vayam 1

apAnAya vyAnAya prARAya BUriDAyase 
sarasvatyA uruvyace viDema havizA vayam 2

mA no hAsizur fzayo dEvyA ye tanUpA ye nas tanvas tanUjAH 
amartyA martyAM aBi naH sacaDvam Ayur Datta prataraM jIvase naH 3



ava jyAm iva Danvano manyuM tanomi te hfdaH 
yaTA saMmanasO BUtvA saKAyAv iva sacAvahE 1

saKAyAv iva sacAvahA ava manyuM tanomi te 
aDas te aSmano manyum upAsyAmasi yo guruH 2

aBi tizWAmi te manyuM pArzRyA prapadena ca 
yaTAvaSo na vAdizo mama cittam upAyasi 3



ayaM darBo vimanyukaH svAya cAraRAya ca 
manyor vimanyukasyAyaM manyuSamana ucyate 1

ayaM yo BUrimUlaH samudram avatizWati 
darBaH pfTivyA utTito manyuSamana ucyate 2

vi te hanavyAM SaraRiM vi te muKyAM nayAmasi 
yaTAvaSo na vAdizo mama cittam upAyasi 3



asTAd dyOr asTAt pfTivy asTAd viSvam idaM jagat 
asTur vfkzA UrDvasvapnAs tizWAd rogo ayaM tava 1

SataM yA BezajAni te sahasraM saMgatAni ca 
SrezWam AsrAvaBezajaM vasizWaM roganASanam 2

rudrasya mUtram asy amftasya nABiH 
vizARakA nAma vA asi pitFRAM mUlAd utTitA vAtIkftanASanI 3



paro 'pehi manaspApa kim aSastAni SaMsasi 
parehi na tvA kAmaye vfkzAM vanAni saM cara gfhezu gozu me manaH 1

avaSasA niHSasA yat parASasopArima jAgrato yat svapantaH 
agnir viSvAny apa duzkftAny ajuzwAny Are asmad daDAtu 2

yad indra brahmaRas pate 'pi mfzA carAmasi 
pracetA na ANgiraso duritAt pAtv aMhasaH 3



yo na jIvo 'si na mfto devAnAm amftagarBo 'si svapna 
varuRAnI te mAtA yamaH pitArarur nAmAsi 1

vidma te svapna janitraM devajAmInAM putro 'si yamasya karaRaH 
antako 'si mftyur asi taM tvA svapna taTA saM vidma sa naH svapna duzvapnyAt pAhi 2

yaTA kalAM yaTA SaPaM yaTarRaM saMnayanti 
evA duzvapnyaM sarvaM dvizate saM nayAmasi 3



agniH prAtaHsavane pAtv asmAn vESvAnaro viSvakfd viSvaSaMBUH 
sa naH pAvako draviRe daDAtv AyuzmantaH sahaBakzAH syAma 1

viSve devA maruta indro asmAn asmin dvitIye savane na jahyuH 
AyuzmantaH priyam ezAM vadanto vayaM devAnAM sumatO syAma 2

idaM tftIyaM savanaM kavInAm ftena ye camasam Erayanta 
te sODanvanAH svar AnaSAnAH svizwiM no aBi vasyo nayantu 3



Syeno 'si gAyatraCandA anu tvA raBe 
svasti mA saM vahAsya yajYasyodfci svAhA 1

fBur asi jagaCandA anu tvA raBe 
svasti mA saM vahAsya yajYasyodfci svAhA 2

vfzAsi trizwupCandA anu tvA raBe 
svasti mA saM vahAsya yajYasyodfci svAhA 3



nahi te agne tanvaH krUram AnaMSa martyaH 
kapir baBasti tejanaM svaM jarAyu gOr iva 1

meza iva vE saM ca vi corv acyase yad uttaradrAv uparaS ca KAdataH 
SIrzRA Siro 'psasApso ardayann aMSUn baBasti hariteBir AsaBiH 2

suparRA vAcam akratopa dyavy AKare kfzRA izirA anartizuH 
ni yan niyanti uparasya nizkftiM purU reto daDire sUryaSritaH 3



hataM tardaM samaNkam AKum aSvinA CintaM Siro api pfzwIH SfRItam 
yavAn ned adAn api nahyataM muKam aTABayaM kfRutaM DAnyAya 1

tarda hE pataNga hE jaBya hA upakvasa 
brahmevAsaMsTitaM havir anadanta imAn yavAn ahiMsanto apodita 2

tardApate vaGApate tfzwajamBA A SfRota me 
ya AraRyA vyadvarA ye ke ca sTa vyadvarAs tAnt sarvAn jamBayAmasi 3



vAyoH pUtaH pavitreRa pratyaN somo ati drutaH 
indrasya yujaH saKA 1

Apo asmAn mAtaraH sUdayantu Gftena no GftapvaH punantu 
viSvaM hi ripraM pravahanti devIr ud id AByaH Sucir A pUta emi 2

yat kiM cedaM varuRa dEvye jane 'BidrohaM manuzyAS caranti 
acittyA cet tava Darma yuyopima mA nas tasmAd enaso deva rIrizaH 3


ut sUryo diva eti puro rakzAMsi nijUrvan 
AdityaH parvateByo viSvadfzwo adfzwahA 1

ni gAvo gozWe asadan ni mfgAso avikzata 
ny Urmayo nadInaM ny adfzwA alipsata 2

AyurdadaM vipaScitaM SrutAM kaRvasya vIruDam 
ABArizaM viSvaBezajIm asyAdfzwAn ni Samayat 3



dyOS ca ma idaM pfTivI ca pracetasO Sukro bfhan dakziRayA pipartu 
anu svaDA cikitAM somo agnir vAyur naH pAtu savitA BagaS ca 1

punaH prARaH punar AtmA na Etu punaS cakzuH punar asur na Etu 
vESvAnaro no adabDas tanUpA antas tizWAti duritAni viSvA 2

saM varcasA payasA saM tanUBir aganmahi manasA saM Sivena 
tvazwA no atra varIyaH kfRotv anu no mArzwu tanvo yad virizwam 3


idaM tad yuja uttaram indraM SumBAmy azwaye 
asya kzatraM SriyaM mahIM vfzwir iva varDayA tfRam 1

asmE kzatram agnIzomAv asmE DArayataM rayim 
imaM rAzwrasyABIvarge kfRutam yuja uttaram 2

sabanDuS cAsabanDuS ca yo asmAM aBidAsati 
sarvaM taM ranDayAsi me yajamAnAya sunvate 3



ye panTAno bahavo devayAnA antarA dyAvApfTivI saMcaranti 
tezAm ajyAniM yatamo vahAti tasmE mA devAH pari datteha sarve 1

grIzmo hemantaH SiSiro vasantaH Sarad varzAH svite no daDAta 
A no gozu BajatA prajAyAM nivAta id vaH SaraRe syAma 2

idAvatsarAya parivatsarAya saMvatsarAya kfRutA bfhan namaH 
tezAM vayaM sumatO yajYiyAnAm api Badre sO manase syAma 3



mA no devA ahir vaDIt satokAnt sahapuruzAn 
samyataM na vi zparad vyAttaM na saM yaman namo devajaneByaH 

namo 'stv asitAya namas tiraScirAjaye 
svajAya baBrave namo namo devajaneByaH 2

saM te hanmi datA dataH sam u te hanvA hanU 
saM te jihvayA jihvAM sam v AsnAha Asyam 3



idam id vA u Bezajam idaM rudrasya Bezajam 
yenezum ekatejanAM SataSalyAm apabravat 1

jAlAzeRABi ziYcata jAlAzeRopa siYcata 
jAlAzam ugraM BezajaM tena no mfqa jIvase 2

SaM ca no mayaS ca no mA ca naH kiM canAmamat 
kzamA rapo viSvaM no astu BezajaM sarvaM no astu Bezajam 3



yaSasaM mendro maGavAn kfRotu yaSasaM dyAvApfTivI uBe ime 
yaSasaM mA devaH savitA kfRotu priyo dAtur dakziRAyA iha syAm 1

yaTendro dyAvApfTivyor yaSasvAn yaTApa ozaDIzu yaSasvatIH 
evA viSvezu devezu vayaM sarvezu yaSasaH syAma 2

yaSA indro yaSA agnir yaSAH somo ajAyata 
yaSA viSvasya BUtasyAham asmi yaSastamaH 3



anaqudByas tvaM praTamaM DenuByas tvam arunDati 
aDenave vayase Sarma yaCa catuzpade 1

Sarma yaCatv ozaDiH saha devIr arunDatI 
karat payasvantaM gozWam ayakzmAM uta pUruzAn 2

viSvarUpAM suBagAm aCAvadAmi jIvalAm 
sA no rudrasyAstAM hetiM dUraM nayatu goByaH 3



ayam A yAty aryamA purastAd vizitastupaH 
asyA iCann agruvE patim uta jAyAm ajAnaye 1

aSramad iyam aryamann anyAsAM samanaM yatI 
aNgo nv aryamann asyA anyAH samanam Ayati 2

DAtA dADAra pfTivIm DAtA dyAm uta sUryam 
DAtAsyA agruvE patim daDAtu pratikAmyam 3



mahyam Apo maDumad erayantAM mahyaM sUro aBaraj jyotize kam 
mahyaM devA uta viSve tapojA mahyaM devaH savitA vyaco DAt 1

ahaM viveca pfTivIm uta dyAm aham ftUMr ajanayaM sapta sAkam 
ahaM satyam anftaM yad vadAmy ahaM dEvIM pari vAcam viSaS ca 2

ahaM jajAna pfTivIm uta dyAm aham ftUMr ajanayaM sapta sinDUn 
ahaM satvam anftaM yad vadAmi yo agnIzomAv ajuze saKAyA 3



vESvAnaro raSmiBir naH punAtu vAtaH prAReneziro naBoBiH 
dyAvApfTivI payasA payasvatI ftAvarI yajYiye na punItAm 1

vESvAnarIM sUnftAm A raBaDvaM yasyA ASAs tanvo vItapfzWAH 
tayA gfRantaH saDamAdezu vayaM syAma patayo rayInAm 2

vESvAnarIM varcasa A raBaDvaM SudDA BavantaH SucayaH pAvakAH 
iheqayA saDamAdaM madanto jyok paSyema sUryam uccarantam 3



yat te devI nirftir AbabanDa dAma grIvAsv avimokyaM yat 
tat te vi zyAmy Ayuze varcase balAyAdomadam annam adDi prasUtaH 1

namo 'stu te nirfte tigmatejo 'yasmayAn vi cftA banDapASAn 
yamo mahyam punar it tvAm dadAti tasmE yamAya namo astu mftyave 2

ayasmaye drupade beDiza ihABihito mftyuBir ye sahasram 
yamena tvaM pitfBiH saMvidAna uttamaM nAkam aDi rohayemam 3

saMsam id yuvase vfzann agne viSvAny arya A 
iqas pade sam iDyase sa no vasUny A Bara 4



saM jAnIDvaM saM pfcyaDvaM saM vo manAMsi jAnatAm 
devA BAgaM yaTA pUrve samjAnAnA upAsate 1

samAno mantraH samitiH samAnI samAnaM vrataM saha cittam ezAm 
samAnena vo havizA juhomi samAnaM ceto aBisaMviSaDvam 2

samAnI va AkUtiH samAnA hfdayAni vaH 
samAnam astu vo manaH yaTA vaH susahAsati 3



ava manyur avAyatAva bAhU manoyujA 
parASara tvaM tezAm parAYcaM Suzmam ardayADA no rayim A kfDi 1

nirhasteByo nErhastam yaM devAH Sarum asyaTa 
vfScAmi SatrURAM bAhUn anena havizA 'ham 2

indraS cakAra praTamaM nErhastam asureByaH 
jayantu satvAno mama sTireRendreRa medinA 3



nirhastaH Satrur aBidAsann astu ye senABir yuDam Ayanty asmAn 
sam arpayendra mahatA vaDena drAtv ezAm aGahAro vividDaH 1

AtanvAnA AyaCanto 'syanto ye ca DAvaTa 
nirhastAH SatravaH sTanendro vo 'dya parASarIt 2

nirhastAH santu Satravo 'NgEzAM mlApayAmasi 
aTEzAm indra vedAMsi SataSo vi BajAmahE 3


pari vartmAni sarvata indraH pUzA ca sasratuH 
muhyantv adyAmUH senA amitrARAM parastarAm 1

mUQA amitrAS caratASIrzARa ivAhayaH 
tezAM vo agnimUQAnAm indro hantu varaMvaram 2

Ezu nahya vfzAjinaM hariRasya BiyaM kfDi 
parAN amitra ezatv arvAcI gOr upezatu 3



Ayam agant savitA kzureRozRena vAya udakenehi 
AdityA rudrA vasava undantu sacetasaH somasya rAjYo vapata pracetasaH 1

aditiH SmaSru vapatv Apa undantu varcasA 
cikitsatu prajApatir dIrGAyutvAya cakzase 2

yenAvapat savitA kzureRa somasya rAjYo varuRasya vidvAn 
tena brahmARo vapatedam asya gomAn aSvavAn ayam astu prajAvAn 3



girAv aragarAwezu hiranye gozu yad yaSaH 
surAyAM sicyamAnAyAM kIlAle maDu tan mayi 1

aSvinA sAraGeRa mA maDunANktaM SuBas patI 
yaTA BargasvatIM vAcam AvadAni janAM anu 2

mayi varco aTo yaSo 'To yajYasya yat payaH 
tan mayi prajApatir divi dyAm iva dfMhatu 3



yaTA mAMsam yaTA surA yaTAkzA aDidevane 
yaTA puMso vfzaRyata striyAM nihanyate manaH 
evA te aGnye mano 'Di vatse ni hanyatAm 1

yaTA hastI hastinyAH padena padam udyuje 
yaTA puMso vfzaRyata striyAM nihanyate manaH 
evA te aGnye mano 'Di vatse ni hanyatAm 2

yaTA praDir yaTopaDir yaTA naByaM praDAv aDi 
yaTA puMso vfzaRyata striyAM nihanyate manaH 
evA te aGnye mano 'Di vatse ni hanyatAm 3



yad annam admi bahuDA virUpaM hiraRyam aSvam uta gAm ajAm avim 
yad eva kiM ca pratijagrahAham agniz wad DotA suhutaM kfnotu 1

yan mA hutam ahutam AjagAma dattaM pitfBir anumataM manuzyEH 
yasmAn me mana ud iva rArajIty agniz wad DotA suhutaM kfRotu 2

yad annam admy anftena devA dAsyann adAsyann uta saMgfRAmi 
vESvAnarasya mahato mahimnA SivaM mahyaM maDumad astv annam 3



yaTAsitaH praTayate vaSAm anu vapUMzi kfRvann asurasya mAyayA 
evA te SepaH sahasAyam arko 'NgenANgaM saMsamakaM kfRotu 1

yaTA pasas tAyAdaraM vAtena sTUlaBaM kftam 
yAvat parasvataH pasas tAvat te varDatAM pasaH 2

yAvadaNgInaM pArasvataM hAstinaM gArdaBam ca yat 
yAvad aSvasya vAjinas tAvat te varDatAM pasaH 3



eha yAtu varuRaH somo agnir bfhaspatir vasuBir eha yAtu 
asya Sriyam upasaMyAta sarva ugrasya cettuH saMmanasaH sajAtAH 1

yo vaH Suzmo hfdayezv antar AkUtir yA vo manasi pravizwA 
tAnt sIvayAmi havizA Gftena mayi sajAtA ramatir vo astu 2

ihEva sta mApa yAtADy asmat pUzA parastAd apaTam vaH kfRotu 
vAstoz patir anu vo johavItu mayi sajAtA ramatiH vo astu 3



saM vaH pfcyantAM tanvaH saM manAMsi sam u vratA 
sam vo 'yam brahmaRas patir BagaH saM vo ajIgamat 1

samjYapanaM vo manaso 'To samjYapanam hfdaH 
aTo Bagasya yac CrAntaM tena saMjYapayAmi vaH 2

yaTAdityA vasuBiH sambaBUvur marudBir ugrA ahfRIyamAnAH 
evA triRAmann ahfRIyamAna imAn janAnt saMmanasas kfDIha 3



nir amuM nuda okasaH sapatno yaH pftanyati 
nErbADyena havizendra enaM parASarIt 1

paramAM taM parAvatam indro nudatu vftrahA 
yato na punar Ayati SaSvatIByaH samAByaH 2

etu tisraH parAvata etu paYca janAM ati 
etu tisro 'ti rocanA yato na punar Ayati 
SaSvatIByaH samAByo yAvat sUryo asad divi 3



ya enaM parizIdanti samAdaDati cakzase 
saMpredDo agnir jihvABir ud etu hfdayAd aDi 1

agneH sAmtapanasyAham Ayuze padam A raBe 
adDAtir yasya paSyati DUmam udyantam AsyataH 2

yo asya samiDaM veda kzatriyeRa samAhitAm 
nABihvAre padaM ni daDAti sa mftyave 3

nEnaM Gnanti paryAyiRo na sannAM ava gaCati 
agner yaH kzatriyo vidvAn nAma gfhnAti Ayuze 4



asTAd dyOr asTAt pfTivy asTAd viSvam idaM jagat 
AsTAne parvatA asTu sTAmny aSvAM atizWipam 1

ya udAnat parAyaRaM ya udAnaR nyAyanam 
Avartanam nivartanaM yo gopA api taM huve 2

jAtavedo ni vartaya SataM te santv AvftaH 
sahasraM ta upAvftas tABir naH punar A kfDi 3



tena BUtena havizAyam A pyAyatAM punaH 
jAyAm yAm asmA AvAkzus tAm rasenABi varDatAm 1

aBi varDatAM payasABi rAzwreRa varDatAm 
rayyA sahasravarcasemO stAm anupakzitO 2

tvazwA jAyAm ajanayat tvazwAsyE tvAM patim 
tvazwA sahasram AyuMzi dIrGam AyuH kfRotu vAm 3



ayaM no naBasas patiH saMsPAno aBi rakzatu 
asamAtim gfhezu naH 1

tvaM no naBasas pate UrjaM gfhesu DAraya 
A puzwam etv A vasu 2

deva saMsPAna sahasrApozasyeSize 
tasya no rAsva tasya no Dehi tasya te BaktivAmsaH syAma 3



antarikzeRa patati viSvA BUtAvacAkaSat 
Suno divyasya yan mahas tenA te havizA viDema 1

ye trayaH kAlakAYjA divi devA iva SritAH 
tAnt sarvAn ahva Utaye 'smA arizwatAtaye 2

apsu te janma divi te saDasTaM samudre antar mahimA te pfTivyAm 
Suno divyasya yan mahas tenA te havizA viDema 3



yantAsi yaCase hastAv apa rakzAMsi seDasi 
prajAM DanaM ca gfhRAnaH parihasto aBUd ayam 1

parihasta vi DAraya yoniM garBAya DAtave 
maryAde putram A Dehi taM tvam A gamayAgame 2

yaM parihastam abiBar aditiH putrakAmyA 
tvazwA tam asyA A baDnAd yaTA putraM janAd 3



AgaCata Agatasya nAma gfhRAmy AyataH 
indrasya vftraGno vanve vAsavasya SatakratoH 1

yena sUryAM sAvitrIm aSvinohatuH paTA 
tena mAm abravId Bago jayAm A vahatAd iti 2

yas te 'NkuSo vasudAno bfhann indra hiraRyayaH 
tenA janiyate jAyAM mahyaM Dehi SacIpate 3



apacitaH pra patata suparRo vasater iva 
sUryaH kfRotu BezajaM candramA vo 'poCatu 1

eny ekA Syeny ekA kfzREkA rohiRI dve 
sarvAsAm agraBaM nAmAvIraGnIr apetana 2

asUtikA rAmAyaRy apacit pra patizyati 
glOr itaH pra patizyati sa galunto naSizyati 3

vIhi svAm AhutiM juzAno manasA svAhA manasA yad idaM juhomi 4



yasyAs ta Asani Gore juhomy ezAM badDAnAm avasarjanAya kam 
BUmir iti tvABipramanvate janA nirftir iti tvAhaM pari veda sarvataH 1

BUte havizmatI BavEza te BAgo yo asmAsu 
muYcemAn amUn enasaH svAhA 2

evo zv asman nirfte 'nehA tvam ayasmayAn vi cftA banDapASAn 
yamo mahyaM punar it tvAM dadAti tasmE yamAya namo astu mftyave 3

ayasmaye drupade beDiza ihABihito mftyuBir ye sahasram 
yamena tvaM pitfBiH saMvidAna uttamaM nAkam aDi rohayemam 4



varaRo vArayAtA ayaM devo vanaspatiH 
yakzmo yo asminn Avizwas tam u devA avIvaran 1

indrasya vacasA vayaM mitrasya varuRasya ca 
devAnAM sarvezAM vAcA yakzmaM te vArayAmahe 2

yaTA vftra imA Apas tastamBa viSvaDA yatIH 
evA te agninA yakzmaM vESvAnareRa vAraye 3



vfzendrasya vfzA divo vfsA pfTivyA ayam 
vfzA viSvasya BUtasya tvam ekavfzo Bava 1

samudra ISe sravatAm agniH pfTivyA vaSI 
candramA nakzatrARAm ISe tvam ekavfzo Bava 2

samrAq asy asurARAM kakun manuzyAnAm 
devAnAm arDaBAg asi tvam ekavfzo Bava 3



A tvAhArzam antar aBUr Druvas tizWAvicAcalat 
viSas tvA sarvA vAYCantu mA tvad rAzwram aDi BraSat 1

ihEvEDi mApa cyozWAH parvata ivAvicAcalat 
indra iveha Druvas tizWeha rAzwram u DAraya 2

indra etam adIDarat DruvaM DruveRa havizA 
tasmE somo aDi bravad ayaM ca brahmaRas patiH 3



DruvA dyOr DruvA pfTivI DruvaM viSvam idaM jagat 
DruvAsaH parvatA ime Druvo rAjA viSAm ayam 1

DruvaM te rAjA varuRo Druvam devo bfhaspatiH 
DruvaM ta indraS cAgniS ca rAzwraM DArayatAM Druvam 2

Druvo 'cyutaH pra mfRIhi SatrUn CatrUyato 'DarAn pAdayasva 
sarvA diSaH saMmanasaH saDrIcIr DruvAya te samitiH kalpatAm iha 3



idaM yat preRyaH Siro dattaM somena vfzRyam 
tataH pari prajAtena hArdiM te SocayAmasi 1

SocayAmasi te hArdiM SocayAmasi te manaH 
vAtaM DUma iva saDryaN mAm evAnv etu ye manaH 2

mahyaM tvA mitrAvaruRO mahyaM devI sarasvatI 
mahyaM tvA maDyaM BUmyA uBAv antO sam asyatAm 3



yAM te rudra izum Asyad aNgeByo hfdayAya ca 
idaM tAm adya tvad vayaM vizUcIM vi vfhAmasi 1

yAs te SataM Damanayo 'NgAny anu vizWitAH 
tAsAM te sarvAsAm vayaM nir vizARi hvayAmasi 2

namas te rudrAsyate namaH pratihitAyE 
namo visfjyamAnAyE namo nipatitAyE 3



imaM yavam azwAyogEH zadyogeBir acarkfzuH 
tenA te tanvo rapo 'pAcInam apa vyaye 1

nyag vAto vAti nyak tapati sUryaH 
nIcInam aGnyA duhe nyag Bavatu te rapaH 2

Apa id vA u BezajIr Apo amIvacAtanIH 
Apo viSvasya BezajIs tAs te kfRvantu Bezajam 3



vAtaraMhA Bava vAjin yujamAna indrasya yAhi prasave manojavAH 
yuYjantu tvA maruto viSvavedasa A te tvastA patsu javaM daDAtu 1

javas te arvan nihito guhA yaH Syene vAte uta yo 'carat parIttaH 
tena tvaM vAjin balavAn balenAjiM jaya samane parayizRuH 2

tanUz we vAjin tanvaM nayantI vAmam asmaByaM DAvatu Sarma tuByam 
ahruto maho DaruRAya devo divIva jyotiH svam A mimIyAt 3



yamo mftyur aGamAro nirfTo baBruH Sarvo 'stA nIlaSiKaRqaH 
devajanAH senayottasTivAMsas te asmAkaM pari vfYjantu vIrAn 1

manasA homEr harasA Gftena SarvAyAstra uta rAjYe BavAya 
namasyeByo nama eByaH kfRomy anyatrAsmad aGavizA nayantu 2

trAyaDvaM no aGavizAByo vaDAd viSve devA maruto viSvavedasaH 
agnIzomA varuRaH pUtadakzA vAtAparjanyayoH sumatO syAma 3



saM vo manAMsi saM vratA sam AkUtIr namAmasi 
amI ye vivratA sTana tAn vaH saM namayAmasi 1

ahaM gfBRAmi manasA manAMsi mama cittam anu citteBir eta 
mama vaSezu hfdayAni vaH kfRomi mama yAtam anuvartmAna eta 2

ote me dyAvApfTivI otA devI sarasvatI 
otO ma indraS cAgniS ca rDyAsmedaM sarasvati 3



aSvatTo devasadanas tftIyasyAm ito divi 
tatrAmftasya cakzaRam devAH kuzWam avanvata 1

hiraRyayI nOr acarad DiraRyabanDanA divi 
tatrAmftasya puzpaM devAH kuzWam avanvata 2

garBo asy ozaDInAM garBo himavatAm uta 
garBo viSvasya BUtasyemaM me agadaM kfDi 3


yA ozaDayaH somarAjYIr bahvIH SatavicakzaRAH 
bfhaspatiprasUtAs tA no muYcantv aMhasaH 1

muYcantu mA SapaTyAd aTo varuRyAd uta 
aTo yamasya paqvISAd viSvasmAd devakilbizAt 2

yac cakzuzA manasA yac ca vAcopArima jAgrato yat svapantaH 
somas tAni svaDayA naH punAtu 3



aBiBUr yajYo aBiBUr agnir aBiBUH somo aBiBUr indraH 
aBy ahaM viSvAH pftanA yaTAsAny evA viDemAgnihotrA idaM haviH 1

svaDAstu mitrAvaruRA vipaScitA prajAvat kzatraM maDuneha pinvatam 
bADeTAM dUraM nirftiM parAcEH kftaM cid enaH pra mumuktam asmat 2

imaM vIram anu harzaDvam ugram indraM saKAyo anu saM raBaDvam 
grAmajitaM gojitaM vajrabAhuM jayantam ajma pramfRantam ojasA 3



indro jayAti na parA jayAtA aDirAjo rAjasu rAjayAtE 
carkftya Iqyo vandyaS copasadyo namasyS Baveha 1

tvam indrADirAjaH Sravasyus tvaM BUr aBiBUtir janAnAm 
tvaM dEvIr viSa imA vi rAjAyuzmat kzatram ajaraM te astu 2

prAcyA diSas tvam indrAsi rAjotodIcyA diSo vftrahan Catruho 'si 
yatra yanti srotyAs taj jitaM te dakziRato vfzaBa ezi havyaH 3



aBi tvendra varimataH purA tvAMhUraRAd Duve 
hvayAmy ugraM cettAraM puruRAmAnam ekajam 1

yo adya senyo vaDo jiGAMsan na udIrate 
indrasya tatra bAhU samantaM pari dadmaH 2

pari dadma indrasya bAhU samantaM trAtus trAyatAM naH 
deva savitaH soma rAjant sumanasaM mA kfRu svastaye 3



6,100.1a devA aduH sUryo dyOr adAt pfTivy adAt 
6,100.1c tisraH sarasvatir aduH sacittA vizadUzaRam 1

6,100.2a yad vo devA upajIkA AsiYcan Danvany udakam 
6,100.2c tena devaprasUtenedaM dUzayatA vizam 2
6,100.3a asurARAM duhitAsi sA devAnAm asi svasA 
6,100.3c divas pfTivyAH saMBUtA sA cakarTArasaM vizam 3



6,101.1a A vfzAyasva Svasihi varDasva praTayasva ca 
6,101.1c yaTANgaM varDatAM Sepas tena yozitam ij jahi 1

6,101.2a yena kfzaM vAjayanti yena hinvanty Aturam 
6,101.2c tenAsya brahmaRas pate Danur ivA tAnayA pasaH 2

6,101.3a AhaM tanomi te paso aDi jyAm iva Danvani 
6,101.3c kramasva fza iva rohitam anavaglAyatA sadA 3



6,102.1a yaTAyaM vAho aSvinA samEti saM ca vartate 
6,102.1c evA mAm aBi te manaH samEtu saM ca vartatAm 1

6,102.2a AhaM KidAmi te mano rAjASvaH pfzwyAm iva 
6,102.2c rezmaCinnam yaTA tfRaM mayi te vezwatAM manaH 2

6,102.3a AYjanasya maduGasya kuzWasya naladasya ca 
6,102.3c turo Bagasya hastAByAm anuroDanam ud Bare 3



6,103.1a saMdAnaM vo bfhaspatiH saMdAnaM savitA karat 
6,103.1c saMdAnaM mitro aryamA saMdAnaM Bago aSvinA 1

6,103.2a sam paramAnt sam avamAn aTo saM dyAmi maDyamAn 
6,103.2c indras tAn pary ahAr dAmnA tAn agne saM dyA tvam 2

6,103.3a amI ye yuDam Ayanti ketUn kftvAnIkaSaH 
6,103.3c indras tAn pary ahAr dAmna tAn agne saM dyA tvam 3


6,104.1a AdAnena saMdAnenAmitrAn A dyAmasi 
6,104.1c apAnA ye cEzAM prARA asunAsUnt sam aCidan 1

6,104.2a idam AdAnam akaraM tapasendreRa saMSitam 
6,104.2c amitrA ye 'tra naH santi tAn agna A dyA tvam 2

6,104.3a EnAn dyatAm indrAgnI somo rAjA ca medinO 
6,104.3c indro marutvAn AdAnam amitreByaH kfRotu naH 3



6,105.1a yaTA mano manasketEH parApataty ASumat 
6,105.1c evA tvaM kAse pra pata manaso 'nu pravAyyam 1

6,105.2a yaTA bARaH susaMSitaH parApataty ASumat 
6,105.2c evA tvaM kAse pra pata pfTivyA anu saMvatam 2

6,105.3a yaTA sUryasya raSmayaH parApatanty ASumat 
6,105.3c evA tvaM kAse pra pata samudrasyAnu vikzaram 3



6,106.1a Ayane te parAyane dUrvA rohantu puzpiRIH 
6,106.1c utso vA tatra jAyatAm hrado vA puRqarIkavAn 1

6,106.2a apAm idaM nyayanaM samudrasya niveSanam 
6,106.2c maDye hradasya no gfhAH parAcInA muKA kfDi 2

6,106.3a himasya tvA jarAyuRA SAle pari vyayAmasi 
6,106.3c SItahradA hi no Buvo 'gniz kfRotu Bezajam 3



6,107.1a viSvajit trAyamARAyE mA pari dehi 
6,107.1c trAyamARe dvipAc ca sarvaM no rakza catuzpAq yac ca naH svam 1

6,107.2a trAyamARe viSvajite mA pari dehi 
6,107.2c viSvajid dvipAc ca sarvaM no rakza catuzpAq yac ca naH svam 2

6,107.3a viSvajit kalyARyE mA pari dehi 
6,107.3c kalyARi dvipAc ca sarvaM no rakza catuzpAq yac ca naH svam 3

6,107.4a kalyARi sarvavide mA pari dehi 
6,107.4c sarvavid dvipAc ca sarvaM no rakza catuzpAq yac ca naH svam 4



6,108.1a tvaM no meDe praTamA goBir aSveBir A gahi 
6,108.1c tvaM sUryasya raSmiBis tvam no asi yajYiyA 1

6,108.2a meDAm ahaM praTamAM brahmaRvatIM brahmajUtAm fzizwutAm 
6,108.2c prapItAM brahmacAriBir devAnAm avase huve 2

6,108.3a yAM meDAm fBavo vidur yAM meDAm asurA viduH 
6,108.3c fzayo BadrAM meDAM yAM vidus tAM mayy A veSayAmasi 3

6,108.4a yAm fzayo BUtakfto meDAM meDAvino viduH 
6,108.4c tayA mAm adya meDayAgne meDAvinaM kfRu 4

6,108.5a meDAM sAyaM meDAM prAtar meDAM maDyandinaM pari 
6,108.5c meDAM sUryasya raSmiBir vacasA veSayAmahe 5



6,109.1a pippalI kziptaBezajy utAtividDaBezajI 
6,109.1c tAM devAH sam akalpayann iyaM jIvitavA alam 1

6,109.2a pippalyaH sam avadantAyatIr jananAd aDi 
6,109.2c yaM jIvam aSnavAmahE na sa rizyAti pUruzaH 2

6,109.3a asurAs tvA ny aKanan devAs tvod avapan punaH 
6,109.3c vAtIkftasya BezajIm aTo kziptasya BezajIm 3



6,110.1a pratno hi kam Iqyo aDvarezu sanAc ca hotA navyaS ca satsi 
6,110.1c svAm cAgne tanvaM piprAyasvAsmaByaM ca sOBagam A yajasva 1

6,110.2a jyezWaGnyAM jAto vicftor yamasya mUlabarhaRAt pari pAhy enam 
6,110.2c aty enam nezad duritAni viSvA dIrGAyutvAya SataSAradAya 2

6,110.3a vyAGre 'hny ajanizwa vIro nakzatrajA jAyamAnaH suvIraH 
6,110.3c sa mA vaDIt pitaraM varDamAno mA mAtaraM pra minIj janitrIm 3



6,111.1a imam me agne puruzam mumugDy ayaM yo badDaH suyato lAlapIti 
6,111.1c ato 'Di te kfRavad BAgaDeyaM yadAnunmadito 'sati 1

6,111.2a agniz we ni Samayatu yadi te mana udyutam 
6,111.2c kfRomi vidvAn BezajaM yaTAnunmadito 'sasi 2

6,111.3a devEnasAd unmaditam unmattam rakzasas pari 
6,111.3c kfRomi vidvAn BezajaM yadAnunmadito 'sati 3

6,111.4a punas tvA dur apsarasaH punar indraH punar BagaH 
6,111.4c punas tvA dur viSve devA yaTAnunmadito 'sasi 4


6,112.1a mA jyezWaM vaDId ayam agna ezAm mUlabarhaRAt pari pAhy enam 
6,112.1c sa grAhyAH pASAn vi cfta prajAnan tuByaM devA anu jAnantu viSve 1

6,112.2a un muYca pASAMs tvam agna ezAM trayas triBir utsitA yeBir Asan 
6,112.2c sa grAhyAH pASAn vi cfta prajAnan pitAputrO mAtaraM muYca sarvAn 2

6,112.3a yeBiH pASEH parivitto vibadDo 'NgeaNga Arpita utsitaS ca 
6,112.3c vi te mucyantaM vimuco hi santi BrURaGni pUzan duritAni mfkzva 3



6,113.1a trite devA amfjatEtad enas trita enan manuzyezu mamfje 
6,113.1c tato yadi tvA grAhir AnaSe tAM te devA brahmaRA nASayantu 1

6,113.2a marIcIr DUmAn pra viSAnu pApmann udArAn gaCota vA nIhArAn 
6,113.2c nadInaM PenAM anu tAn vi naSya BrURaGni pUzan duritAni mfkzva 2

6,113.3a dvAdaSaDA nihitaM tritasyApamfzwam manuzyEnasAni 
6,113.3c tato yadi tvA grAhir AnaSe tAM te devA brahmaRA nASayantu 3



6,114.1a yad devA devaheqanaM devAsaS cakfma vayam 
6,114.1c AdityAs tasmAn no yuyam ftasya ftena muYcata 1

6,114.2a ftasya ftenAdityA yajatrA muYcateha naH 
6,114.2c yajYaM yad yajYavAhasaH Sikzanto nopaSekima 2

6,114.3a medasvatA yajamAnAH srucAjyAni juhvataH 
6,114.3c akAmA viSve vo devAH Sikzanto nopa Sekima 3



6,115.1a yad vidvAMso yad avidvAMsa enAMsi cakfmA vayam 
6,115.1c yUyaM nas tasmAn muYcata viSve devAH sajozasaH 1

6,115.2a yadi jAgrad yadi svapann ena enasyo 'karam 
6,115.2c BUtaM mA tasmAd BavyaM ca drupadAd iva muYcatAm 2

6,115.3a drupadAd iva mumucAnaH svinnaH snAtvA malAd iva 
6,115.3c pUtaM pavitreRevAjyaM viSve SumBantu mEnasaH 3



6,116.1a yad yAmaM cakrur niKananto agre kArzIvaRA annavido na vidyayA 
6,116.1c vEvasvate rAjani taj juhomy aTa yajYiyaM maDumad astu no 'nnam 1

6,116.2a vEvasvataH kfRavad BAgaDeyaM maDuBAgo maDunA saM sfjAti 
6,116.2c mAtur yad ena izitaM na Agan yad vA pitA 'parAdDo jihIde 2

6,116.3a yadIdaM mAtur yadi pitur naH pari BrAtuH putrAc cetasa ena Agan 
6,116.3c yAvanto asmAn pitaraH sacante tezAM sarvezAM Sivo astu manyuH 3



6,117.1a apamityam apratIttaM yad asmi yamasya yena balinA carAmi 
6,117.1c idaM tad agne anfRo BavAmi tvaM pASAn vicftaM vetTa sarvAn 1

6,117.2a ihEva santaH prati dadma enaj jIvA jIveByo ni harAma enat 
6,117.2c apamitya DAnyaM yaj jaGasAham idaM tad agne anfRo BavAmi 2

6,117.3a anfRA asminn anfRAH parasmin tftIye loke anfRAH syAma 
6,117.3c ye devayAnAH pitfyARaS ca lokAH sarvAn paTo anfRA A kziyema 3



6,118.1a yad DastAByAM cakfma kilbizARy akzARAM gatnum upalipsamAnAH 
6,118.1c ugraMpaSye ugrajitO tad adyApsarasAv anu dattAm fRaM naH 1

6,118.2a ugraMpaSye rAzwraBft kilbizARi yad akzavfttam anu dattam na etat 
6,118.2c fRAn no na fRam ertsamAno yamasya loke aDirajjur Ayat 2

6,118.3a yasmA fRaM yasya jAyAm upEmi yaM yAcamAno aByEmi devAH 
6,118.3c te vAcaM vAdizur mottarAM mad devapatnI apsarasAv aDItam 3



6,119.1a yad adIvyann fRam ahaM kfRomy adAsyann agne uta saMgfRAmi 
6,119.1c vESvAnaro no aDipA vasizWa ud in nayAti sukftasya lokam 1

6,119.2a vESvAnarAya prati vedayAmi yadi fRaM saMgaro devatAsu 
6,119.2c sa etAn pASAn vicftam veda sarvAn aTa pakvena saha saM Bavema 2

6,119.3a vESvAnaraH pavitA mA punAtu yat saMgaram aBiDAvAmy ASAm 
6,119.3c anAjAnan manasA yAcamAno yat tatrEno apa tat suvAmi 3



6,120.1a yad antarikzaM pfTivIm uta dyAm yan mAtaraM pitaraM vA jihiMsima 
6,120.1c ayaM tasmAd gArhapatyo no agnir ud in nayAti sukftasya lokam 1

6,120.2a BUmir mAtAditir no janitraM BrAtAntarikzam aBiSastyA naH 
6,120.2c dyOr naH pitA pitryAc CaM BavAti jAmim ftvA mAva patsi lokAt 2

6,120.3a yatrA suhArdaH sukfto madanti vihAya rogaM tanvaH svAyAH 
6,120.3c aSlonA aNgEr ahrutAH svarge tatra paSyema pitarO ca putrAn 3



6,121.1a vizARA pASAn vi zyADy asmad ya uttamA aDamA vAruRA ye 
6,121.1c duzvapnyaM duritaM ni zvAsmad aTa gaCema sukftasya lokam 1

6,121.2a yad dAruRi baDyase yac ca rajjvAM yad BUmyAM baDyase yac ca vAcA 
6,121.2c ayaM tasmAd gArhapatyo no agnir ud in nayAti sukftasya lokam 2

6,121.3a ud agAtAM BagavatI vicftO nAma tArake 
6,121.3c prehAmftasya yaCatAM prEtu badDakamocanam 3

6,121.4a vi jihIzva lokam kfRu banDAn muYcAsi badDakam 
6,121.4c yonyA iva pracyuto garBaH paTaH sarvAM anu kziya 4



6,122.1a etaM BAgaM pari dadAmi vidvAn viSvakarman praTamajA ftasya 
6,122.1c asmABir dattaM jarasaH parastAd aCinnaM tantum anu saM tarema 1

6,122.2a tataM tantum anv eke taranti yezAM dattaM pitryam Ayanena 
6,122.2c abanDv eke dadataH prayaCanto dAtuM cec CikzAnt sa svarga eva 2

6,122.3a anvAraBeTAm anusaMraBeTAm etaM lokaM SraddaDAnAH sacante 
6,122.3c yad vAM pakvaM parivizwam agnO tasya guptaye dampatI saM SrayeTAm 3

6,122.4a yajYam yantaM manasA bfhantam anvArohAmi tapasA sayoniH 
6,122.4c upahUtA agne jarasaH parastAt tftIye nAke saDamAdaM madema 4

6,122.5a SudDAH pUtA yozito yajYiyA imA brahmaRAM hastezu prapfTak sAdayAmi 
6,122.5c yatkAma idaM aBiziYcAmi vo 'haM indro marutvAnt sa dadAtu tan me 5



6,123.1a etaM saDasTAH pari vo dadAmi yaM SevaDim AvahAj jAtavedaH 
6,123.1c anvAgantA yajamAnaH svasti taM sma jAnIta parame vyoman 1

6,123.2a jAnIta smEnaM parame vyoman devAH saDasTA vida lokam atra 
6,123.2c anvAgantA yajamAnaH svastIzwApUrtaM sma kfRutAvir asmE 2

6,123.3a devAH pitaraH pitaro devAH 
6,123.3c yo asmi so asmi 3

6,123.4a sa pacAmi sa dadAmi 
6,123.4c sa yaje sa dattAn mA yUzam 4

6,123.5a nAke rAjan prati tizWa tatrEtat prati tizWatu 
6,123.5c vidDi pUrtasya no rAjant sa deva sumanA Bava 5



6,124.1a divo nu mAm bfhato antarikzAd apAM stoko aBy apaptad rasena 
6,124.1c sam indriyena payasAham agne CandoBir yajYEH sukftAM kftena 1

6,124.2a yadi vfkzAd aByapaptat PalaM tad yady antarikzAt sa u vAyur eva 
6,124.2c yatrAspfkzat tanvo yac ca vAsasa Apo nudantu nirftiM parAcEH 2

6,124.3a aByaYjanaM suraBi sA samfdDir hiraRyaM varcas tad u pUtrimam eva 
6,124.3c sarvA pavitrA vitatADy asmat tan mA tArIn nirftir mo arAtiH 3



6,125.1a vanaspate vIqvaNgo hi BUyA asmatsaKA prataraRaH suvIraH 
6,125.1c goBiH saMnadDo asi vIqayasvAsTAtA te jayatu jetvAni 1

6,125.2a divas pfTivyAH pary oja udBftaM vanaspatiByaH pary ABftaM sahaH 
6,125.2c apAm ojmAnaM pari goBir Avftam indrasya vajraM havizA raTaM yaja 2

6,125.3a indrasyOjo marutAm anIkaM mitrasya garBo varuRasya nABiH 
6,125.3c sa imAM no havyadAtiM juzARo deva raTa prati havyA gfBAya 3


6,126.1a upa SvAsaya pfTivIm uta dyaM purutrA te vanvatAM vizWitam jagat 
6,126.1c sa dunduBe sajUr indreRa devEr dUrAd davIyo apa seDa SatrUn 1

6,126.2a A krandaya balam ojo na A DA aBi zwana duritA bADamAnaH 
6,126.2c apa seDa dunduBe duCunAm ita indrasya muzwir asi vIqayasva 2

6,126.3a prAmUM jayABIme jayantu ketumad dunduBir vAvadItu 
6,126.3c sam aSvaparRAH patantu no naro 'smAkam indra raTino jayantu 3



6,127.1a vidraDasya balAsasya lohitasya vanaspate 
6,127.1c visalpakasyOzaDe moc CizaH piSitaM cana 1

6,127.2a yO te balAsa tizWataH kakze muzkAv apaSritO 
6,127.2c vedAhaM tasya BezajaM cIpudrur aBicakzaRam 2

6,127.3a yo aNgyo yaH karRyo yo akzyor visalpakaH 
6,127.3c vi vfhAmo visalpakaM vidraDaM hfdayAmayam 
6,127.3e parA tam ajYAtam yakzmam aDarAYcaM suvAmasi 3



6,128.1a SakaDUmaM nakzatrARi yad rAjAnam akurvata 
6,128.1c BadrAham asmE prAyaCan idaM rAzwram asAd iti 1

6,128.2a BadrAhaM no maDyaMdine BadrAhaM sAyam astu naH 
6,128.2c BadrAhaM no ahnAM prAtA rAtrI BadrAham astu naH 2

6,128.3a ahorAtrAByAM nakzatreByaH suryAcandramasAByAm 
6,128.3c BadrAham asmaByaM rAjan CakaDUma tvaM kfDi 3

6,128.4a yo no BadrAham akaraH sAyaM naktam aTo divA 
6,128.4c tasmE te nakzatrarAja SakaDUma sadA namaH 4



6,129.1a Bagena mA SAMSapena sAkam indreRa medinA 
6,129.1c kfRomi BaginaM mApa drAntv arAtayaH 1

6,129.2a yena vfkzAM aByaBavo Bagena varcasA saha 
6,129.2c tena mA BaginaM kfRv apa drAntv arAtayaH 2

6,129.3a yo anDo yaH punaHsaro Bago vfkzezv AhitaH 
6,129.3c tena mA BaginaM kfRv apa drAntv arAtayaH 3



6,130.1a raTajitAM rATajiteyInAm apsarasAm ayaM smaraH 
6,130.1c devAH pra hiRuta smaram asO mAm anu Socatu 1

6,130.2a asO me smaratAd iti priyo me smaratAd iti 
6,130.2c devAH pra hiRuta smaram asO mAm anu Socatu 2

6,130.3a yaTA mama smarAd asO nAmuzyAhaM kadA cana 
6,130.3c devAH pra hiRuta smaram asO mAm anu Socatu 3

6,130.4a un mAdayata maruta ud antarikza mAdaya 
6,130.4c agna un mAdayA tvam asO mAm anu Socatu 4



6,131.1a ni SIrzato ni pattata ADyo ni tirAmi te 
6,131.1c devAH pra hiRuta smaram asO mAm anu Socatu 1

6,131.2a anumate 'nv idaM manyasvAkute sam idaM namaH 
6,131.2c devAH pra hiRuta smaram asO mAm anu Socatu 2

6,131.3a yad DAvasi triyojanaM paYcayojanam ASvinam 
6,131.3c tatas tvaM punar Ayasi putrARAM no asaH pitA 3



6,132.1a yaM devAH smaram asiYcann apsv antaH SoSucAnaM sahADyA 
6,132.1c taM te tapAmi varuRasya DarmaRA 1

6,132.2a yaM viSve devAH smaram asiYcann apsv antaH SoSucAnaM sahADyA 
6,132.2c taM te tapAmi varuRasya DarmaRA 2

6,132.3a yam indrARI smaram asiYcad apsv antaH SoSucAnaM sahADyA 
6,132.3c taM te tapAmi varuRasya DarmaRA 3

6,132.4a yam indrAgnI smaram asiYcatAm apsv antaH SoSucAnaM sahADyA 
6,132.4c taM te tapAmi varuRasya DarmaRA 4

6,132.5a yam mitrAvaruRO smaram asiYcatAm apsv antaH SoSucAnaM sahADyA 
6,132.5c taM te tapAmi varuRasya DarmaRA 5



6,133.1a ya imAM devo meKalAm AbabanDa yaH saMnanAha ya u no yuyoja 
6,133.1c yasya devasya praSizA carAmaH sa pAram iCAt sa u no vi muYcAt 1

6,133.2a AhutAsy aBihuta fzIRAm asy AyuDam 
6,133.2c pUrvA vratasya prASnatI vIraGnI Bava meKale 2

6,133.3a mftyor ahaM brahmacArI yad asmi niryAcan BUtAt puruzaM yamAya 
6,133.3c tam ahaM brahmaRA tapasA SrameRAnayEnaM meKalayA sinAmi 3

6,133.4a SradDAyA duhitA tapaso 'Di jAtA svasA fzIRAM BUtakftAM baBUva 
6,133.4c sA no meKale matim A Dehi meDAm aTo no Dehi tapa indriyaM ca 4

6,133.5a yAM tvA pUrve BUtakfta fzayaH paribeDire 
6,133.5c sA tvaM pari zvajasva mAM dIrGAyutvAya meKale 5



6,134.1a ayaM vajras tarpayatAm ftasyAvAsya rAzwram apa hantu jIvitam 
6,134.1c SfRAtu grIvAH pra SfRAtUzRihA vftrasyeva SacIpatiH 1

6,134.2a aDaro'Dara uttareByo gUQaH pfTivyA mot sfpat 
6,134.2c vajreRAvahataH SayAm 2

6,134.3a yo jinAti tam anviCa yo jinAti tam ij jahi 
6,134.3c jinato vajra tvaM sImantam anvaYcam anu pAtaya 3



6,135.1a yad aSnAmi balaM kurva itTaM vajram A dade 
6,135.1c skanDAn amuzya SAtayan vftrasyeva SacIpatiH 1

6,135.2a yat pibAmi saM pibAmi samudra iva saMpibaH 
6,135.2c prARAn amuzya saMpAya saM pibAmo amuM vayam 2

6,135.3a yad girAmi saM girAmi samudra iva saMgiraH 
6,135.3c prARAn amuzya saMgIrya saM girAmo amum vayam 3



6,136.1a devI devyAm aDi jAtA pfTivyAm asy ozaDe 
6,136.1c tAM tvA nitatni keSeByo dfMhaRAya KanAmasi 1

6,136.2a dfMha pratnAn janayAjAtAn jAtAn u varzIyasas kfDi 2

6,136.3a yas te keSo 'vapadyate samUlo yaS ca vfScate 
6,136.3c idaM taM viSvaBezajyABi ziYcAmi vIruDA 3



6,137.1a yAM jamadagnir aKanad duhitre keSavarDanIm 
6,137.1c tAM vItahavya ABarad asitasya gfheByaH 1

6,137.2a aBISunA meyA Asan vyAmenAnumeyAH 
6,137.2c keSA naqA iva varDantAM SIrzRas te asitAH pari 2

6,137.3a dfMha mUlam AgraM yaCa vi maDyaM yAmayOzaDe 
6,137.3c keSA naqA iva varDantAm SIrzRas te asitAH pari 3



6,138.1a tvaM vIruDAM SrezWatamABiSrutAsy ozaDe 
6,138.1c imaM me adya puruzaM klIbam opaSinaM kfDi 1

6,138.2a klIbaM kfDy opaSinam aTo kurIriRaM kfDi 
6,138.2c aTAsyendro grAvaByAm uBe Binattv ARqyO 2

6,138.3a klIba klIbaM tvAkaraM vaDre vaDriM tvAkaram arasArasaM tvAkaram 
6,138.3c kurIram asya SIrzaRi kumbaM cADinidaDmasi 3

6,138.4a ye te nAdyO devakfte yayos tizWati vfzRyam 
6,138.4c te te Binadmi SamyayAmuzyA aDi muzkayoH 4

6,138.5a yaTA naqam kaSipune striyo Bindanty aSmanA 
6,138.5c evA Binadmi te Sepo 'muzyA aDi muzkayoH 5



6,139.1a nyastikA rurohiTa suBagaMkaraRI mama 
6,139.1c SataM tava pratAnAs trayastriMSan nitAnAH 
6,139.1e tayA sahasraparRyA hfdayaM SozayAmi te 1

6,139.2a Suzyatu mayi te hfdayam aTo Suzyatv Asyam 
6,139.2c aTo ni Suzya mAM kAmenATo SuzkAsyA cara 2

6,139.3a saMvananI samuzpalA baBru kalyARi saM nuda 
6,139.3c amUM ca mAM ca saM nuda samAnaM hfdayaM kfDi 3

6,139.4a yaTodakam apapuzo 'paSuzyaty Asyam 
6,139.4c evA ni Suzya mAM kAmenATo SuzkAsyA cara 4

6,139.5a yaTA nakulo viCidya saMdaDAty ahiM punaH 
6,139.5c evA kAmasya viCinnaM saM Dehi vIryAvati 5



6,140.1a yO vyAGrAv avarUDO jiGatsataH pitaraM mAtaraM ca 
6,140.1c tO dantaM brahmaRas pate SivO kfRu jAtavedaH 1

6,140.2a vrIhim attaM yavam attam aTo mAzam aTo tilam 
6,140.2c eza vAM BAgo nihito ratnaDeyAya dantO mA hiMsizwaM pitaram mAtaraM ca 2

6,140.3a upahUtO sayujO syonO dantO sumaNgalO 
6,140.3c anyatra vAM GoraM tanvaH parEtu dantO mA hiMsizwaM pitaraM mAtaraM ca 3



6,141.1a vAyur enAH samAkarat tvazwA pozAya DriyatAm 
6,141.1c indra AByo aDi bravad rudro BUmne cikitsatu 1

6,141.2a lohitena svaDitinA miTunaM karRayoH kfDi 
6,141.2c akartAm aSvinA lakzma tad astu prajayA bahu 2

6,141.3a yaTA cakrur devAsurA yaTA manuzyA uta 
6,141.3c evA sahasrapozAya kfRutaM lakzmASvinA 3


6,142.1a uc Crayasva bahur Bava svena mahasA yava 
6,142.1c mfRIhi viSvA pAtrARi mA tvA divyASanir vaDIt 1

6,142.2a ASfRvantaM yavaM devaM yatra tvACAvadAmasi 
6,142.2c tad uc Crayasva dyOr iva samudra ivEDy akzitaH 2

6,142.3a akzitAs ta upasado 'kzitAH santu rASayaH 
6,142.3c pfRanto akzitAH santv attAraH santv akzitAH 3



DItI vA ye anayan vAco agraM manasA vA ye 'vadann ftAni 
tftIyena brahmaRA vAvfDAnAs turIyeRAmanvata nAma DenoH 1

sa veda putraH pitaraM sa mAtaraM sa sUnur Buvat sa Buvat punarmaGaH 
sa dyAm OrRod antarikzaM svaH sa idaM viSvam aBavat sa ABarat 2



aTarvARaM pitaraM devabanDuM mAtur garBaM pitur asuM yuvAnam 
ya imaM yajYam manasA ciketa pra Ro vocas tam iheha bravaH 1



ayA vizWA janayan karvarARi sa hi GfRir urur varAya gAtuH 
sa pratyudEd DaruRaM maDvo agraM svayA tanvA tanvam Erayata 1


ekayA ca daSaBiS ca suhute dvAByAm izwaye viMSatyA ca 
tisfBiS ca vahase triMSatA ca viyugBir vAya iha tA vi muYca 1



yajYena yajYam ayajanta devAs tAni DarmARi praTamAny Asan 
te ha nAkaM mahimAnaH sacanta yatra pUrve sADyAH santi devAH 1

yajYo baBUva sa A baBUva sa pra jajYe sa u vAvfDe punaH 
sa devAnAm aDipatir baBUva so asmAsu draviRam A daDAtu 2

yad devA devAn havizA 'yajantAmartyAn manasA martyena 
madema tatra parame vyoman paSyema tad uditO sUryasya 3

yat puruzeRa havizA yajYaM devA atanvata 
asti nu tasmAd ojIyo yad vihavyenejire 4

mugDA devA uta SunA 'yajantota gor aNgEH puruDA 'yajanta 
ya imaM yajYaM manasA ciketa pra Ro vocas tam iheha bravaH 5



aditir dyOr aditir antarikzam aditir mAtA sa pitA sa putraH 
viSve devA aditir paYca janA aditir jAtam aditir janitvam 1

mahIm U zu mAtaraM suvratAnAm ftasya patnIm avase havAmahe 
tuvikzatrAm ajarantIm urUcIM suSarmARam aditiM supraRItim 2

sutrAmARaM pfTivIM dyAm anehasaM suSarmARam aditiM supraRItim 
dEvIM nAvaM svaritrAm anAgaso asravantIm A ruhemA svastaye 1

vAjasya nu prasave mAtaraM mahIm aditiM nAma vacasA karAmahe 
yasyA upasTa urv antarikzaM sA naH Sarma trivarUTaM ni yaCAt 2



diteH putrARAm aditer akArizam ava devAnAM bfhatAm anarmaRAm 
tezAM hi DAma gaBizak samudriyaM nEnAn namasA paro asti kaScana 1



BadrAd aDi SreyaH prehi bfhaspatiH puraetA te astu 
aTemam asyA vara A pfTivyA AreSatruM kfRuhi sarvavIram 1



prapaTe paTAm ajanizwa pUzA prapaTe divaH prapaTe pfTivyAH 
uBe aBi priyatame saDasTe A ca parA ca carati prajAnan 1

pUzemA ASA anu veda sarvAH so asmAM aBayatamena nezat 
svastidA AGfRiH sarvavIro 'prayuCan pura etu prajAnan 2

pUzan tava vrate vayaM na rizyema kadA cana 
stotAras ta iha smasi 3

pari pUzA parastAd DastaM daDAtu dakziRam 
punar no nazwam Ajatu saM nazwena gamemahi 4



yas te stanaH SaSayur yo mayoBUr yaH sumnayuH suhavo yaH sudatraH 
yena viSvA puzyasi vAryARi sarasvati tam iha DAtave kaH 1



yas te pfTu stanayitnur ya fzvo dEvaH ketur viSvam ABUzatIdam 
mA no vaDIr vidyutA deva sasyaM mota vaDI raSmiBiH sUryasya 1



saBA ca mA samitiS cAvatAM prajApater duhitarO saMvidAne 
yenA saMgaCA upa mA sa SikzAc cAru vadAni pitaraH saMgatezu 1

vidma te saBe nAma narizwA nAma vA asi 
ye te ke ca saBAsadas te me santu savAcasaH 2

ezAm ahaM samAsInAnAM varco vijYAnam A dade 
asyAH sarvasyAH saMsado mAm indra BaginaM kfRu 3

yad vo manaH parAgataM yad badDam iha veha vA 
tad va A vartayAmasi mayi vo ramatAM manaH 4



yaTA sUryo nakzatrARAm udyaMs tejAMsy Adade 
evA strIRAM ca puMsAM ca dvizatAM varca A dade 1

yAvanto mA sapatnAnAm AyantaM pratipaSyaTa 
udyant sUrya iva suptAnAM dvizatAm varca A dade 2



aBi tyaM devaM savitAram oRyoH kavikratum 
arcAmi satyasavaM ratnaDAm aBi priyaM matim 1

urDvA yasyAmatir BA adidyutat savImani 
hiraRyapARir amimIta sukratuH kfpAt svaH 2

sAvIr hi deva praTamAya pitre varzmARam asmE varimARam asmE 
aTAsmaByaM savitar vAryARi divodiva A suvA BUri paSvaH 3

damUnA devaH savitA vareRyo daDad ratnaM pitfBya AyUMzi 
pibAt somaM mamadad enam izwe parijmA cit kramate asya DarmaRi 4



tAM savitaH satyasavAM sucitrAm AhaM vfRe sumatiM viSvavArAm 
yAm asya kaRvo aduhat prapInAM sahasraDArAM mahizo BagAya 1



bfhaspate savitar varDayEnaM jyotayEnaM mahate sOBagAya 
saMSitaM cit saMtaraM saM SiSADi viSva enam anu madantu devAH 1



DAtA daDAtu no rayim ISAno jagatas patiH 
sa naH pUrRena yaCatu 1

DAtA daDAtu dASuze prAcIM jIvAtum akzitAm 
vayam devasya DImahi sumatiM viSvarADasaH 2

DAtA viSvA vAryA daDAtu prajAkAmAya dASuze duroRe 
tasmE devA amftaM saM vyayantu viSve devA aditiH sajozAH 3

DAtA rAtiH savitedaM juzantAM prajApatir niDipatir no agniH 
tvazwA vizRuH prajayA saMrarARo yajamAnAya draviRaM daDAtu 4



pra naBasva pfTivi BindDIdaM divyaM naBaH 
udno divyasya no DAtar ISAno vi zyA dftim 1

na GraMs tatApa na himo jaGAna pra naBatAM pfTivI jIradAnuH 
ApaS cid asmE Gftam it kzaranti yatra somaH sadam it tatra Badram 2



prajApatir janayati prajA imA DAtA daDAtu sumanasyamAnaH 
saMjAnAnAH saMmanasaH sayonayo mayi puzwaM puzwapatir daDAtu 1



anv adya no 'numatir yajYaM devezu manyatAm 
agniS ca havyavAhano BavatAM dASuze mama 1

anv id anumate tvaM maMsase SaM ca nas kfDi 
juzasva havyam AhutaM prajAM devi rarAsva naH 2

anu manyatAm anumanyamAnaH prajAvantaM rayim akzIyamARam 
tasya vayaM heqasi mApi BUma sumfqIke asya sumatO syAma 3

yat te nAma suhavaM supraRIte 'numate anumataM sudAnu 
tenA no yajYaM pipfhi viSvavAre rayiM no Dehi suBage suvIram 4

emaM yajYam anumatir jagAma sukzetratAyE suvIratAyE sujAtam 
BadrA hy asyAH pramatir baBUva semam yajYam avatu devagopA 5

anumatiH sarvam idaM baBUva yat tizWati carati yad u ca viSvam ejati 
tasyAs te devi sumatO syAmAnumate anu hi maMsase naH 6



sameta viSve vacasA patiM diva eko viBUr atiTir janAnAm 
sa pUrvyo nUtanam AvivAsat taM vartanir anu vAvfta ekam it puru 1

ayaM sahasram A no dfSe kavInAM matir jyotir viDarmaRi 1

braDnaH samIcIr uzasaH sam Erayan 
arepasaH sacetasaH svasare manyumattamAS cite goH 2



dOzvapnyam dOrjIvityaM rakzo aBvam arAyyaH 
durRAmnIH sarvA durvAcas tA asman nASayAmasi 1



yan na indro aKanad yad agnir viSve devA maruto yat svarkAH 
tad asmaByaM savitA satyaDarmA prajApatir anumatir ni yaCAt 1



yayor ojasA skaBitA rajAMsi yO vIryEr vIratamA SavizWA 
yO patyete apratItO sahoBir vizRum agan varuRaM pUrvahUtiH 1

yasyedaM pradiSi yad virocate pra cAnati vi ca cazwe SacIBiH 
purA devasya DarmaRA sahoBir vizRum agan varuRaM pUrvahUtiH 2



vizRor nu kaM prA vocaM vIryARi yaH pArTivAni vimame rajAMsi 
yo askaBAyad uttaraM saDasTaM vicakramARas treDorugAyaH 1

pra tad vizRu stavate vIryARi mfgo na BImaH kucaro girizWAH 
parAvata A jagamyAt parasyAH 2

yasyoruzu trizu vikramanezv aDikziyanti BuvanAni viSvA 
uru vizRo vi kramasvoru kzayAya nas kfDi 
Gftam Gftayone piba prapra yajYapatiM tira 3

idaM vizRur vi cakrame treDA ni daDe padA 
samUQam asya paMsure 4

trIRi padA vi cakrame vizRur gopA adAByaH 
ito DarmARi DArayan 5

vizRoH karmARi paSyata yato vratAni paspaSe 
indrasya yujyaH saKA 6

tad vizRoH paramaM padaM sadA paSyanti sUrayaH 
divIva cakzur Atatam 7

divo vizRa uta pfTivyA maho vizRa uror antarikzAt 
hastO pfRasva bahuBir vasavyEr AprayaCa dakziRAd ota savyAt 8


iqEvAsmAM anu vastAM vratena yasyAH pade punate devayantaH 
GftapadI SakvarI somapfzWopa yajYam asTita vESvadevI 1


vedaH svastir druGaRaH svastiH paraSur vediH paraSur naH svasti 
havizkfto yajYiyA yajYakAmAs te devAso yajYam imaM juzantAm 1



agnAvizRU mahi tad vAM mahitvam pATo Gftasya guhyasya nAma 
damedame sapta ratnA daDAnO prati vAM jihvA Gftam A caraRyAt 1

agnAvizRU mahi DAma priyam vAM vITo Gftasya guhyA juzARO 
damedame suzwutyA vAvfDAnO prati vAM jihvA Gftam uc caraRyAt 2



svAktaM me dyAvApfTivI svAktaM mitro akar ayam 
svAktaM me brahmaRas patiH svAktaM savitA karat 1


indrotiBir bahulABir no adya yAvacCrezWABir maGavan CUra jinva 
yo no dvezwy aDara sas padIzwa yam u dvizmas tam u prARo jahAtu 1



upa priyaM panipnatam yuvAnam AhutIvfDam 
aganma biBrato namo dIrGam AyuH kfRotu me 1



saM mA siYcantu marutaH saM pUzA saM bfhaspatiH 
saM mAyam agniH siYcatu prajayA ca Danena ca dIrGam AyuH kfRotu me 1



agne jAtAn pra RudA me sapatnAn praty ajAtAn jAtavedo nudasva 
aDaspadaM kfRuzva ye pftanyavo 'nAgasas te vayam aditaye syAma 1



prAnyAnt sapatnAnt sahasA sahasva praty ajAtAn jAtavedo nudasva 
idaM rAzwraM pipfhi sOBagAya viSva enam anu madantu devAH 1

imA yAs te SataM hirAH sahasraM DamanIr uta 
tAsAM te sarvAsAm aham aSmanA bilam apy aDAm 2

paraM yoner avaraM te kfRomi mA tvA prajABi BUn mota sUtuH 
asvaM tvAprajasaM kfRomy aSmAnaM te apiDAnam kfRomi 3



akzyO nO maDusaMkASe anIkam nO samaYjanam 
antaH kfzRuzva mAM hfdi mana in nO sahAsati 1



aBi tvA manujAtena daDAmi mama vAsasA 
yATA 'so mama kevalo nAnyAsAM kIrtayAS cana 1


idam KanAmi BezajaM mAMpaSyam aBirorudam 
parAyato nivartanam AyataH pratinandanam 1
yenA nicakra AsurIndraM deveByas pari 
tenA ni kurve tvAm ahaM yaTA te 'sAni supriyA 2

pratIcI somam asi pratIcI uta sUryam 
pratIcI viSvAn devAn tAM tvACAvadAmasi 3

ahaM vadAmi net tvaM saBAyAm aha tvaM vada 
mamed asas tvaM kevalo nAnyAsAM kIrtayAS cana 4
yadi vAsi tirojanaM yadi vA nadyas tiraHi 
iyaM ha mahyaM tvAm ozaDir badDveva nyAnayat 5



divyaM suparRaM payasaM bfhantam apAM garBaM vfzaBam ozaDInAm 
aBIpato vfzwyA tarpayantam A no gozWe rayizWAM sTApayAti 1


yasya vrataM paSavo yanti sarve yasya vrata upatizWanta ApaH 
yasya vrate puzwapatir nivizwas taM sarasvantam avase havAmahe 1

A pratyaYcaM dASuze dASvaMsaM sarasvantaM puzwapatiM rayizWAm 
rAyas pozaM SravasyuM vasAnA iha sadanaM rayIRAm 2



ati DanvAny aty apas tatarda Syeno nfcakzA avasAnadarSaH 
taran viSvAny avarA rajaMsIndreRa saKyA Siva A jagamyAt 1

Syeno nfcakzA divyaH suparRaH sahasrapAc Catayonir vayoDAH 
sa no ni yaCAd vasu yat parABftam asmAkam astu pitfzu svaDAvat 2



somArudrA vi vfhataM vizUcIm amIvA yA no gayam AviveSa 
bADeTAM dUraM nirftim parAcEH kftaM cid enaH pra mumuktam asmat 1

somArudrA yuvam etAny asmad viSvA tanUzu BezajAni Dattam 
ava syataM muYcataM yan no asat tanUzu badDaM kftam eno asmat 2



SivAs ta ekA aSivAs ta ekAH sarvA biBarzi sumanasyamAnaH 
tisro vAco nihitA antar asmin tAsAm ekA vi papAtAnu Gozam 1



uBA jigyaTur na parA jayeTe na parA jigye kataraS canEnayoH 
indraS ca vizRo yad apaspfDeTAM treDA sahasraM vi tad ErayeTAm 1



janAd viSvajanInAt sinDutas pary ABftam 
dUrAt tvA manya udBftam IrzyAyA nAma Bezajam 1

agner ivAsya dahato dAvasya dahataH pfTak 
etAm etasyerzyAm udrAgnim iva Samaya 1


sinIvAli pfTuzwuke yA devAnAm asi svasA 
juzasva havyam AhutaM prajAM devi didiqQi naH 1

yA subAhuH svaNguriH suzUmA bahusUvarI 
tasyE viSpatnyE haviH sinIvAlyE juhotana 2

yA viSpatnIndram asi pratIcI sahasrastukABiyantI devI 
vizRoH patni tuByaM rAtA havIMzi patiM devi rADase codayasva 3



kuhUM devIM sukftaM vidmanApasam asmin yajYe suhavA johavImi 
sA no rayiM viSvavAraM ni yaCAd dadAtu vIram SatadAyam ukTyam 1

kuhUr devAnAm amftasya patnI havyA no asya havizo juzeta 
Sfnotu yajYam uSatI no adya rAyas pozaM cikituzI daDAtu 2



rAkAm ahaM suhavA suzwutI huve SfRotu naH suBagA boDatu tmanA 
sIvyatv apaH sUcyACidyamAnayA dadAtu vIraM SatadAyam ukTyam 1

yAs te rAke sumatayaH supeSaso yABir dadAsi dASuze vasUni 
tABir no adya sumanA upAgahi sahasrApozam suBage rarARA 2



devAnAM patnIr uSatIr avantu naH prAvantu nas tujaye vAjasAtaye 
yAH pArTivAso yA apAm api vrate tA no devIH suhavAH Sarma yaCantu 1

uta gnA vyantu devapatnIr indrARy agnAyy aSvinI rAw 
A rodasI varunAnI SfRotu vyantu devIr ya ftur janInAm 2



yaTA vfkzam aSanir viSvAhA hanty aprati 
evAham adya kitavAn akzEr baDyAsam aprati 1

turARAm aturARAM viSAm avarjuzIRAm 
samEtu viSvato Bago antarhastaM kftaM mama 2

Iqe agniM svAvasuM namoBir iha prasakto vi cayat kftaM naH 
raTEr iva pra Bare vAjayadBiH pradakziRaM marutAM stomam fDyAm 3

vayaM jayema tvayA yujA vftam asmAkam aMSam ud ava BareBare 
asmaByam indra varIyaH sugaM kfDi pra SatrURAM maGavan vfzRyA ruja 4

ajEzaM tvA saMliKitam ajEzam uta saMruDam 
aviM vfko yaTA maTad evA maTnAmi te kftam 5

uta prahAm atidIvA jayati kftam iva SvaGnI vi cinoti kAle 
yo devakAmo na Danam ruRadDi sam it taM rAyaH sfjati svaDABiH 6

goBiz waremAmatiM durevAM yavena vA kzuDaM puruhUta viSve 
vayaM rAjasu praTamA DanAny arizwAso vfjanIBir jayema 7

kftaM me dakziRe haste jayo me savya AhitaH 
gojid BUyAsam aSvajid DanaMjayo hiraRyajit 8

akzAH PalavatIm dyuvaM datta gAM kzIriRIm iva 
saM mA kftasya DArayA DanuH snAvneva nahyata 9



bfhaspatir naH pari pAtu paScAd utottarasmAd aDarAd aGayoH 
indraH purastAd uta maDyato naH saKA saKiByo varIyaH kfRotu 1



saMjYAnaM naH sveBiH saMjYAnam araReBiH 
saMjYAnam aSvinA yuvam ihAsmAsu ni yaCatam 1

saM jAnAmahE manasA saM cikitvA mA yuzmahi manasA dEvyena 
mA GozA ut sTur bahule vinirhate mezuH paptad indrasyAhany Agate 2



amutraBUyAd aDi yad yamasya bfhaspate aBiSaster amuYcaH 
praty OhatAm aSvinA mftyum asmad devAnAm agne BizajA SacIBiH 1

saM krAmataM mA jahItaM SarIraM prARApAnO te sayujAv iha stAm 
SataM jIva Sarado varDamAno 'gniz we gopA aDipA vasizWaH 2

Ayur yat te atihitaM parAcEr apAnaH prARaH punar A tAv itAm 
agniz wad AhAr nirfter upasTAt tad Atmani punar A veSayAmi te 3

memaM prARo hAsIn mo apAno 'vahAya parA gAt 
saptarziBya enaM pari dadAmi te enaM svasti jarase vahantu 4

pra vizataM prARApAnAv anaqvAhAv iva vrajam 
ayaM jarimnaH SevaDir arizwa iha varDatAm 5

A te prARaM suvAmasi parA yakzmaM suvAmi te 
Ayur no viSvato daDad ayam agnir vareRyaH 6

ud vayaM tamasas pari rohanto nAkam uttamam 
devaM devatrA sUryam aganma jyotir uttamam 7



fcaM sAma yajAmahe yAByAM karmARi kurvate 
ete sadasi rAjato yajYaM devezu yaCataH 1

fcaM sAma yad aprAkzaM havir ojo yajur balam 
eza mA tasmAn mA hiMsId vedaH pfzwaH SacIpate 1



ye te panTAno 'va divo yeBir viSvam ErayaH 
teBiH sumnayA Dehi no vaso 2



tiraScirAjer asitAt pfdAkoH pari saMBftam 
tat kaNkaparvaRo vizam iyaM vIrud anInaSat 1

iyaM vIrun maDujAtA maDuScun maDulA maDUH 
sA vihrutasya Bezajy aTo maSakajamBanI 2

yato dazwaM yato DItaM tatas te nir hvayAmasi 
arBasya tfpradaMSino maSakasyArasaM vizam 3

ayaM yo vakro viparur vyaNgo muKAni vakrA vfjinA kfRozi 
tAni tvaM brahmaRas pate izIkAm iva saM namaH 4

arasasya Sarkowasya nIcInasyopasarpataH 
vizaM hy asyAdizy aTo enam ajIjaBam 5

na te bAhvor balam asti na SIrze nota maDyataH 
aTa kiM pApayA 'muyA puCe biBarzy arBakam 6

adanti tvA pipIlikA vi vfScanti mayUryaH 
sarve Bala bravATa SArkowam arasaM vizam 7

ya uBAByAM praharasi puCena cAsyena ca 
Asye na te vizaM kim u te puCaDAv asat 8



yad ASasA vadato me vicukzuBe yad yAcamAnasya carato janAM anu 
yad Atmani tanvo me virizwaM sarasvatI tad A pfRad Gftena 1

sapta kzaranti siSave marutvate pitre putrAso apy avIvftann ftAni 
uBe id asyoBe asya rAjata uBe yatete uBe asya puzyataH 2



indrAvaruRA sutapAv imaM sutaM somaM pibataM madyaM DftavratO 
yuvo raTo aDvaro devavItaye prati svasaram upa yAtu pItaye 1

indrAvaruRA maDumattamasya vfzRaH somasya vfzaRA vfzeTAm 
idaM vAm anDaH pariziktam AsadyAsmin barhizi mAdayeTAm 2



yo naH SapAd aSapataH Sapato yaS ca naH SapAt 
vfkza iva vidyutA hata A mUlAd anu Suzyatu 1



UrjaM biBrad vasuvaniH sumeDA aGoreRa cakzuzA mitriyeRa 
gfhAn Emi sumanA vandamAno ramaDvam mA biBIta mat 1

ime gfhA mayoBuva UrjasvantaH payasvantaH 
pUrRA vAmena tizWantas te no jAnantv AyataH 2

yezAm aDyeti pravasan yezu sOmanaso bahuH 
gfhAn upa hvayAmahe te no jAnantv AyataH 3

upahUtA BUriDanAH saKAyaH svAdusaMmudaH 
akzuDyA atfzyA sta gfhA mAsmad biBItana 4

upahUtA iha gAva upahUtA ajAvayaH 
aTo annasya kIlAla upahUto gfhezu 5

sUnftAvantaH suBagA irAvanto hasAmudAH 
atfzyA akzuDyA sta gfhA mAsmad biBItana 6

ihEva sta mAnu gAta viSvA rUpARi puzyata 
EzyAmi BadreRA saha BUyAMso BavatA mayA 7



yad agne tapasA tapa upatapyAmahe tapaH 
priyAH Srutasya BUyAsmAyuzmantaH sumeDasaH 1

agne tapas tapyAmaha upa tapyAmahe tapaH 
SrutAni SfRvantaH vayam AyuzmantaH sumeDasaH 2


ayam agniH satpatir vfdDavfzRo raTIva pattIn ajayat purohitaH 
nABA pfTivyAM nihito davidyutad aDaspadaM kfRutAM ye pftanyavaH 1



pftanAjitaM sahamAnam agnim ukTyEr havAmahe paramAt saDasTAt 
sa naH parzad ati durgARi viSvA kzAmad devo 'ti duritAny agniH 1



idaM yat kfzRaH Sakunir aBinizpatann apIpatat 
Apo mA tasmAt sarvasmAd duritAt pAntv aMhasaH 1

idaM yat kfzRaH Sakunir avAmfkzan nirfte te muKena 
agnir mA tasmAd enaso gArhapatyaH pra muYcatu 2


pratIcInaPalo hi tvam apAmArga rurohiTa 
sarvAn mac CapaTAm aDi varIyo yavayA itaH 1

yad duzkftaM yac CamalaM yad vA cerima pApayA 
tvayA tad viSvatomuKApAmArgApa mfjmahe 2

SyAvadatA kunaKinA baRqena yat sahAsima 
apAmArga tvayA vayaM sarvaM tad apa mfjmahe 3


yady antarikze yadi vAta Asa yadi vfkzezu yadi volapezu 
yad aSravan paSava udyamAnaM tad brAhmaRaM punar asmAn upEtu 1



punar mEtv indriyaM punar AtmA draviRaM brAhmaRaM ca 
punar agnayo DizRyA yaTAsTAma kalpayantAm ihEva 1


sarasvati vratezu te divyezu devi DAmasu 
juzasva havyam AhutaM prajAm devi rarAsva naH 1

idaM te havyaM Gftavat sarasvatIdaM pitFRAM havir AsyaM yat 
imAni ta uditA SamtamAni teBir vayaM maDumantaH syAma 2

SivA naH SaMtamA Bava sumfqIkA sarasvati 
mA te yuyoma saMdfSaH 1



SaM no vAto vAtu SaM nas tapatu sUryaH 
ahAni SaM Bavantu naH SaM rAtrI prati DIyatAM 
SaM uzA no vy uCatu 1


yat kiM cAsO manasA yac ca vAcA yajYEr juhoti havizA yajuzA 
tan mftyunA nirftiH saMvidAnA purA satyAd AhutiM hantv asya 1

yAtuDAnA nirftir Ad u rakzas te asya Gnantv anftena satyam 
indrezitA devA Ajam asya maTnantu mA tat saM pAdi yad asO juhoti 2

ajirADirAjO SyenO saMpAtinAv iva 
AjyaM pftanyato hatAM yo naH kaScAByaGAyati 3

apAYcO ta uBO bAhU api nahyAmy Asyam 
agner devasya manyunA tena te 'vaDizaM haviH 4
api nahyAmi te bAhU api nahyAmy Asyam 
agner Gorasya manyunA tena 'vaDizaM haviH 5



pari tvAgne puraM vayaM vipraM sahasya DImahi 
DfzadvarRaM divedive hantAraM BaNgurAvataH 1



ut tizWatAva paSyatendrasya BAgam ftviyam 
yadi SrAtam juhotana yady aSrAtaM mamattana 1

SrAtam havir o zv indra pra yAhi jagAma sUro aDvano vi maDyam 
pari tvAsate niDiBiH saKAyaH kulapA na vrAjapatim carantam 2

SrAtaM manya UDani SrAtam agnO suSftaM manye tad ftaM navIyaH 
mADyandinasya savanasya daDnaH pibendra vajrin purukfj juzARaH 1


samidDo agnir vfzaRA raTI divas tapto Garmo duhyate vAm ize maDu 
vayaM hi vAM purudamAso aSvinA havAmahe saDamAdezu kAravaH 1

samidDo agnir aSvinA tapto vAM Garma A gatam 
duhyante nUnaM vfzaReha Denavo dasrA madanti veDasaH 2

ivAhAkftaH Sucir devezu yajYo yo aSvinoS camaso devapAnaH 
tam u viSve amftAso juzARA ganDarvasya praty AsnA rihanti 3

yad usriyAsv AhutaM GftaM payo 'yaM sa vAm aSvinA BAga A gatam 
mADvI DartArA vidaTasya satpatI taptaM GarmaM pibatam divaH 4

tapto vAM Garmo nakzatu svahotA pra vAm aDvaryuS caratu payasvAn 
maDor dugDasyASvinA tanAyA vItaM pAtaM payasa usriyAyAH 5

upa drava payasA goDug ozam A Garme siYca paya usriyAyAH 
vi nAkam aKyat savitA vareRyo 'nuprayARam uzaso vi rAjati 6

upa hvaye suduGAM Denum etAM suhasto goDug uta dohad enAm 
SrezWaM savaM savitA sAvizan no 'BIdDo Garmas tad u zu pra vocat 7

hiNkfRvatI vasupatnI vasUnAM vatsam iCantI manasA nyAgan 
duhAm aSviByAM payo aGnyeyaM sA varDatAM mahate sOBagAya 8

juzwo damUnA atiTir duroRa imaM no yajYam upa yAhi vidvAn 
viSvA agne aBiyujo vihatya SatrUyatAm A BarA BojanAni 9

7,73.10a agne SarDa mahate sOBagAya tava dyumnAny uttamAni santu 
7,73.10c saM jAspatyaM suyamam A kfRuzva SatrUyatAm aBi tizWA mahAMsi 10

7,73.11a sUyavasAd BagavatI hi BUyA aDA vayaM BagavantaH syAma 
7,73.11c adDi tfRam aGnye viSvadAnIM piba SudDam udakam AcarantI 11



apacitAM lohinInAM kfzRA mAteti SuSruma 
muner devasya mUlena sarvA viDyAmi tA aham 1

viDyAmy AsAM praTamAM viDyAmi uta maDyamAm 
idaM jaGanyAm AsAm A Cinadmi stukAm iva 2

tvAzwreRAhaM vacasA vi ta IrzyAm amImadam 
aTo yo manyuz we pate tam u te SamayAmasi 3

vratena tvaM vratapate samakto viSvAhA sumanA dIdihIha 
taM tvA vayaM jAtavedaH samidDaM prajAvanta upa sadema sarve 4



prajAvatIH sUyavase ruSantIH SudDA apaH suprapARe pibantIH 
mA va stena ISata mAGaSaMsaH pari vo rudrasya hetir vfRaktu 1

padajYA sTa ramatayaH saMhitA viSvanAmnIH 
upa mA devIr deveBir eta 
imaM gozWam idaM sado GftenAsmAnt sam ukzata 2



A susrasaH susraso asatIByo asattarAH 
sehor arasatarA havaRAd vikledIyasIH 1

yA grEvyA apacito 'To yA upapakzyAH 
vijAmni yA apacitaH svayaMsrasaH 2

yaH kIkasAH praSfRAti talIdyam avatizWati 
nir hAs taM sarvaM jAyAnyam yaH kaS ca kakudi SritaH 3

pakzI jAyAnyaH patati sa A viSati pUruzam 
tad akzitasya Bezajam uBayoH sukzatasya ca 4

vidma vE te jAyAnya jAnaM yato jAyAnya jAyase 
kaTaM ha tatra tvam hano yasya kfRmo havir gfhe 1

Dfzat piba kalaSe somam indra vftrahA SUra samare vasUnAm 
mADyandine savana A vfzasva rayizWAno rayim asmAsu Dehi 2



sAMtapanA idaM havir marutas taj jujuzwana 
asmAkotI riSAdasaH 1

yo no marto maruto durhfRAyus tiraS cittAni vasavo jiGAMsati 
druhaH pASAn prati muYcatAM sas tapizWena tapasA hantanA tam 2

samvatsarIRA marutaH svarkA urukzayAH sagaRA mAnuzAsaH 
te asmat pASAn pra muYcantv enasas sAMtapanA matsarA mAdayizRavaH 3



vi te muYcAmi raSanAM vi yoktraM vi niyojanam 
ihEva tvam ajasra eDy agne 1

asmE kzatrARi DArayantam agne yunajmi tvA brahmaRA dEvyena 
dIdihy asmaByaM draviReha BadraM premaM voco havirdAm devatAsu 2



yat te devA akfRvan BAgaDeyam amAvAsye saMvasanto mahitvA 
tenA no yajYaM pipfhi viSvavAre rayiM no Dehi suBage suvIram 1

aham evAsmy amAvAsyA mAm A vasanti sukfto mayIme 
mayi devA uBaye sAdyAS cendrajyezWAH sam agaCanta sarve 2

Agan rAtrI saNgamanI vasUnAm UrjaM puzwaM vasv AveSayantI 
amAvAsyAyE haviza viDemorjaM duhAnA payasA na Agan 3

amAvAsye na tvad etAny anyo viSvA rUpARi pariBUr jajAna 
yatkAmAs te juhumas tan no astu vayaM syAma patayo rayiRAm 4



pOrRamAsI jigAya 
tasyAM devEH saMvasanto mahitvA nAkasya pfzWe sam izA madema 1

vfzaBaM vAjinaM vayaM pOrRamAsaM yajAmahe 
sa no dadAtv akzitAM rayim anupadasvatIm 2

prajApate na tvad etAny anyo viSvA rUpARi pariBUr jajAna 
yatkAmAs te juhumas tan no astu vayaM syAma patayo rayIRAm 3

pOrRamAsI praTamA yajYiyAsId ahnAM rAtrIRAm atiSarvarezu 
ye tvAm yajYEr yajYiye arDayanty amI te nAke sukftaH pravizwAH 4



pUrvAparaM carato mayayEtO SiSU krIqantO pari yAto 'rRavam 
viSvAnyo BuvanA vicazwa ftUMr anyo vidaDaj jAyase navaH 1

navonavo Bavasi jAyamAno 'hnAM ketur uzasAm ezy agram 
BAgaM deveByo vi daDAsy Ayan pra candramas tirase DIrGam AyuH 2

somasyAmSo yuDAM pate 'nUno nAma vA asi 
anUnam darSa mA kfDi prajayA ca Danena ca 3

darSo 'si darSato 'si samagro 'si samantaH 
samagraH samanto BUyAsaM goBir aSvEH prajayA paSuBir gfhEr Danena 4

yo 'smAn dvezwi yaM vayaM dvizmas tasya tvaM prARenA pyAyasva 
A vayaM pyAsizImahi goBir aSvEH prajayA paSuBir gfhEr Danena 5

yaM devA aMSum ApyAyayanti yam akzitam akzitA Bakzayanti 
tenAsmAn indro varuRo bfhaspatir A pyAyayantu Buvanasya gopAH 6



aBy arcata suzwutiM gavyam Ajim asmAsu BadrA draviRAni Datta 
imaM yajYaM nayata devatA no Gftasya DArA maDumat pavantAm 1

mayy agre agniM gfhRAmi saha kzatreRa varcasA balena 
mayi prajAM mayy Ayur daDAmi svAhA mayy agnim 2

ihEvAgne aDy DArayA rayim mA tvA ni kran pUrvacittA nikAriRaH 
kzatreRAgne suyamam astu tuByam upasattA varDatAM te anizwftaH 3

anv agnir uzasAm agram aKyad anv ahAni praTamo jAtavedAH 
anu sUrya uzaso anu raSmIn anu dyAvApfTivI A viveSa 4

praty agnir uzasAm agram aKyat prati ahAni praTamo jAtavedAH 
prati sUryasya puruDA ca raSmIn prati dyAvApfTivI A tatAna 5

GftaM te agne divye saDasTe Gftena tvAM manur adyA sam inDe 
GftaM te devIr naptya A vahantu GftaM tuByaM duhratAM gAvo agne 6



apsu te rAjan varuRa gfho hiraRyayo mitaH 
tato Dftavrato rAjA sarvA DAmAni muYcatu 1

dAmnodAmno rAjann ito varuRa muYca naH 
yad Apo aGnyA iti varuReti yad Ucima tato varuRa muYca naH 2

ud uttamaM varuRa pASam asmad avADamaM vi maDyamaM SraTAya 
aDA vayam Aditya vrate tavAnAgaso aditaye syAma 3

prAsmat pASAn varuRa muYca sarvAn ya uttamA aDamA vAruRA ye 
duzvapnyaM duritaM ni zvAsmad aTa gaCema sukftasya lokam 4



anADfzyo jAtavedA amartyo virAq agne kzatraBfd dIdihIha 
viSvA amIvAH pramuYcan mAnuzIBiH SivABir adya pari pAhi no gayam 1

indra kzatram aBi vAmam ojo 'jAyaTA vfzaBa carzaRInAm 
apAnudo janam amitrayantam uruM deveByo akfRor u lokam 2

mfgo na BImaH kucaro girizWAH parAvata A jagamyAt parasyAH 
sfkaM saMSAya pavim indra tigmaM vi SatrUn tAQi vi mfDo nudasva 3



tyam U zu vAjinaM devajUtaM sahovAnaM tarutAraM raTAnAm 
arizwanemiM pftanAjim ASuM svastaye tArkzyam ihA huvema 1



trAtAram indram avitAram indraM havehave suhavaM SUram indram 
huve nu SakraM puruhUtam indraM svasti na indro maGavAn kfRotu 1


yo agnO rudro yo apsv antar ya ozaDIr vIruDa AviveSa 
ya imAviSvA BuvanAni cAkxpe tasmE rudrAya namo astv agnaye 1



apehy arir asy arir vA asi vize vizam apfkTA vizam id vA apfkTAH 
ahim evAByapehi taM jahi 1


apo divyA acAyizam rasena sam apfkzmahi 
payasvAn agna AgamaM tam mA saM sfja varcasA 1

saM mAgne varcasA sfja saM prajayA sam AyuzA 
vidyur me asya devA indro vidyAt saha fziBiH 2

idam ApaH pra vahatAvadyaM ca malaM ca yat 
yac cABidudrohAnftaM yac ca Sepe aBIruRam 3

eDo 'sy eDizIya samid asi sam eDizIya 
tejo 'si tejo mayi Dehi 4



api vfSca purARavad vratater iva guzpitam 
ojo dAsasya damBaya 1

vayaM tad asya samBftaM vasv indrena vi BajAmahE 
mlApayAmi BrajaH SiBraM varuRasya vratena te 2

yaTA Sepo apAyAtE strIzu cAsad anAvayAH 
avasTasya knadIvataH SANkurasya nitodinaH 
yad Atatam ava tat tanu yad uttataM ni tat tanu 3



indraH sutrAmA svavAM avoBiH sumfqIko Bavatu viSvavedAH 
bADatAM dvezo aBayaM naH kfRotu suvIryasya patayaH syAma 1



sa sutrAmA svavAM indro asmad ArAc cid dvezaH sanutar yuyotu 
tasya vayaM sumatO yajYiyasyApi Badre sOmanase syAma 1



indreRa manyunA vayam aBi zyAma pftanyataH 
Gnanto vftrARy aprati 1



DruvaM DruveRa havizAva somaM nayAmasi 
yaTA na indraH kevalIr viSaH saMmanasas karat 1



ud asya SyAvO viTurO gfDrO dyAm iva petatuH 
ucCocanapraSocanav asyocCocanO hfdaH 1

aham enAv ud atizWipaM gAvO SrAntasadAv iva 
kurkurAv iva kUjantAv udavantO vfkAv iva 2

AtodinO nitodinAv aTo saMtodinAv uta 
api nahyAmy asya meQraM ya itaH strI pumAn jaBAra 3



asadan gAvaH sadane 'paptad vasatiM vayaH 
AsTAne parvatA asTuH sTAmni vfkkAv atizWipam 1



yad adya tvA prayati yajYe asmin hotaS cikitvann avfRImahIha 
Druvam ayo Druvam utA SavizWEpravidvAn yajYam upa yAhi somam 1

sam indra no manasA neza goBiH saM sUriBir harivant saM svastyA 
saM brahmaRA devahitaM yad asti saM devAnAM sumatO yajYiyAnAm 2

yAn Avaha uSato deva devAMs tAn preraya sve agne saDasTe 
jakzivAMsaH papivAMso maDUny asmE Datta vasavo vasUni 3

sugA vo devAH sadanA akarma ya Ajagma savane mA juzARAH 
vahamAnA BaramARAH svA vasUni vasuM GarmaM divam A rohatAnu 4

yajYa yajYaM gaCa yajYapatiM gaCa 
svAM yoniM gaCa svAhA 5

eza te yajYo yajYapate sahasUktavAkaH 
suvIryaH svAhA 6

vazaq DuteByo vazaq ahuteByaH 
devA gAtuvido gAtuM vittvA gAtum ita 7



manasas pata imaM no divi devezu yajYam 
svAhA divi svAhA pfTivyAM svAhAntarikze svAhA vAte DAM svAhA 8



saM barhir aktaM havizA Gftena sam indreRa vasunA saM marudBiH 
saM devEr viSvadeveBir aktam indraM gaCatu haviH svAhA 1



pari stfRIhi pari Dehi vediM mA jAmiM mozIr amuyA SayAnAm 
hotfzadanam haritaM hiraRyayaM nizkA ete yajamAnasya loke 1



7,100.1a paryAvarte duzvapnyAt pApAt svapnyAd aBUtyAH 
7,100.1c brahmAham antaraM kfRve parA svapnamuKAH SucaH 1



7,101.1a yat svapne annam aSnAmi na prAtar aDigamyate 
7,101.1c sarvaM tad astu me SivaM nahi tad dfzyate divA 1



7,102.1a namaskftya dyAvApfTivIByAm antarikzAya mftyave 
7,102.1c mekzAmy UrDvas tizWan mA mA hiMsizur ISvarAH 1



7,103.1a ko asyA no druho 'vadyavatyA un nezyati kzatriyo vasya iCan 
7,103.1c ko yajYakAmaH ka u pUrtikAmaH ko devezu vanute dIrGam AyuH 1



7,104.1a kaH pfSniM DenuM varuRena dattAm aTarvane suduGAM nityavatsAm 
7,104.1c bfhaspatinA saKyaM juzaRo yaTAvaSaM tanvaH kalpayAti 1



7,105.1a apakrAman pOruzeyAd vfRAno dEvyaM vacaH 
7,105.1c praRItIr aByAvartasva viSveBiH saKiBiH saha 1



7,106.1a yad asmfti cakfma kiM cid agna upArima caraRe jAtavedaH 
7,106.1c tataH pAhi tvaM naH pracetaH SuBe saKiByo amftatvam astu naH 1



7,107.1a ava divas tArayanti sapta sUryasya raSmayaH 
7,107.1c ApaH samudriyA DArAs tAs Salyam asisrasan 1



7,108.1a yo na stAyad dipsati yo na AviH svo vidvAn araRo vA no agne 
7,108.1c pratIcy etv araRI datvatI tAn mEzAm agne vAstu BUn mo apatyam 1

7,108.2a yo naH suptAn jAgrato vABidAsAt tizWato vA carato jAtavedaH 
7,108.2c vESvAnareRa sayujA sajozAs tAn pratIco nir daha jAtavedaH 2



7,109.1a idam ugrAya baBrave namo yo akzezu tanUvaSI 
7,109.1c Gftena kaliM SikzAmi sa no mfqAtIdfSe 1

7,109.2a Gftam apsarAByo vaha tvam agne pAMsUn akzeByaH sikatA apaS ca 
7,109.2c yaTABagaM havyadAtiM juzARA madanti devA uBayAni havyA 2

7,109.3a apsarasaH saDamAdaM madanti havirDAnam antarA sUryaM ca 
7,109.3c tA me hastO saM sfjantu Gftena sapatnaM me kitavam ranDayantu 3

7,109.4a AdinavaM pratidIvne GftenAsmAM aBi kzara 
7,109.4c vfkzam ivASanyA jahi yo asmAn pratidIvyati 4

7,109.5a yo no dyuve Danam idaM cakAra yo akzARAM glahanaM SezaRaM ca 
7,109.5c sa no devo havir idaM juzARo ganDarveBiH saDamAdaM madema 5

7,109.6a saMvasava iti vo nAmaDeyam ugraMpaSyA rAzwraBfto hy akzAH 
7,109.6c teByo va indavo havizA viDema vayaM syAma patayo rayIRAm 6

7,109.7a devAn yan nATito huve brahmacaryaM yad Uzima 
7,109.7c akzAn yad baBrUn AlaBe te no mfqantv IdfSe 7


7,110.1a agna indraS ca dASuze hato vftrARy aprati 
7,110.1c uBA hi vftrahantamA 1

7,110.2a yAByAm ajayant svar agra eva yAv AtasTatur BuvanAni viSvA 
7,110.2c pra carzaRIvfzaRA vajrabAhU agnim indram vftrahaRA huve 'ham 2

7,110.3a upa tvA devo agramIc camasena bfhaspatiH 
7,110.3c indra gIrBir na A viSa yajamAnAya sunvate 3



7,111.1a indrasya kukzir asi somaDAna AtmA devAnAm uta mAnuzARAm 
7,111.1c iha prajA janaya yAs ta Asu yA anyatreha tAs te ramantAm 1



7,112.1a SumBanI dyAvApfTivI antisumne mahivrate 
7,112.1c ApaH sapta susruvur devIs tA no muYcantv aMhasaH 1

7,112.2a muYcantu mA SapaTyAd aTo varuRyAd uta 
7,112.2c aTo yamasya paqvISAd viSvasmAd devakilbizAt 2


7,113.1a tfzwike tfzwavandana ud amUM CinDi tfzwike 
7,113.1c yaTA kftadvizwAso 'muzmE SepyAvate 1

7,113.2a tfzwAsi tfzwikA vizA vizAtaky asi 
7,113.2c parivfktA yaTAsasy fzaBasya vaSeva 2



7,114.1a A te dade vakzaRABya A te 'haM hfdayAd dade 
7,114.1c A te muKasya saNkASAt sarvaM te varca A dade 1

7,114.2a preto yantu vyADyaH prAnuDyAH pro aSastayaH 
7,114.2c agnI rakzasvinIr hantu somo hantu durasyatIH 2



7,115.1a pra patetaH pApi lakzmi naSyetaH prAmutaH pata 
7,115.1c ayasmayenANkena dvizate tvA sajAmasi 1

7,115.2a yA mA lakzmIH patayAlUr ajuzwABicaskanda vandaneva vfkzam 
7,115.2c anyatrAsmat savitas tAm ito DA hiraRyahasto vasu no rarARaH 2

7,115.3a ekaSataM lakzmyo martyasya sAkaM tanvA januzo 'Di jAtAH 
7,115.3c tAsAM pApizWA nir itaH pra hiRmaH SivA asmaByaM jAtavedo niyaCa 3

7,115.4a etA enA vyAkaraM Kile gA vizWitA iva 
7,115.4c ramantAM puRyA lakzmIr yAH pApIs tA anInaSam 4



7,116.1a namo rUrAya cyavanAya nodanAya DfzRave 
7,116.1c namaH SItAya pUrvakAmakftvane 1

7,116.2a yo anyedyur uBayadyur aByetImaM maRqUkam 
7,116.2c aBy etv avrataH 2



7,117.1a A mandrEr indra hariBir yAhi mayUraromaBiH 
7,117.1c mA tvA ke cid vi yaman viM na pASino 'ti Danveva tAM ihi 1

7,118.1a marmARi te varmaRA CAdayAmi somas tvA rAjAmftenAnu vastAm 
7,118.1c uror varIyo varuRas te kfRotu jayantaM tvAnu devA madantu 1



antakAya mftyave namaH prAnA apAnA iha te ramantAm 
ihAyam astu puruzaH sahAsunA sUryasya BAge amftasya loke 1

ud enaM Bago agraBId ud enaM somo aMSumAn 
ud enaM maruto devA ud indrAgnI svastaye 2

iha te 'sur iha prARa ihAyur iha te manaH 
ut tvA nirftyAH pASeByo dEvyA vacA BarAmasi 3

ut krAmAtaH puruza mAva patTA mftyoH paqvIzam avamuYcamAnaH 
mA CitTA asmAl lokAd agneH sUryasya saMdfSaH 4

tuByaM vAtaH pavatAM mAtariSvA tuByaM varzantv amftAny ApaH 
sUryas te tanve SaM tapAti tvAm mftyur dayatAM mA pra mezWAH 5

udyAnaM te puruza nAvayAnaM jIvAtuM te dakzatAtiM kfnomi 
A hi rohemam amftaM suKaM raTam aTa jirvir vidaTam A vadAsi 6

mA te manas tatra gAn mA tiro BUn mA jIveByaH pra mado mAnu gAH pitFn 
viSve devA aBi rakzantu tveha 7

mA gatAnAm A dIDITA ye nayanti parAvatam 
A roha tamaso jyotir ehy A te hastO raBAmahe 8

SyAmaS ca tvA mA SabalaS ca prezitO yamasya yO paTirakzI SvAnO 
arvAN ehi mA vi dIDyo mAtra tizWaH parANmanAH 9
8,1.10a mEtaM panTAm anu gA BIma eza yena pUrvaM neyaTa taM bravImi 
8,1.10c tama etat puruza mA pra patTA BayaM parastAd aBayaM te arvAk 10 {1}

8,1.11a rakzantu tvAgnayo ye apsv antA rakzatu tvA manuzyA yam inDate 
8,1.11c vESvAnaro rakzatu jAtavedA divyas tvA mA pra DAg vidyutA saha 11

8,1.12a mA tvA kravyAd aBi maMstArAt saMkasukAc cara rakzatu tvA dyO rakzatu 
8,1.12c pfTivI sUryaS ca tvA rakzatAM candramAS ca 
8,1.12e antarikzaM rakzatu devahetyAH 12

8,1.13a boDaS ca tvA pratiboDaS ca rakzatAm asvapnaS ca tvAnavadrARaS ca rakzatAm 
8,1.13c gopAyaMS ca tvA jAgfviS ca rakzatAm 13

8,1.14a te tvA rakzantu te tvA gopAyantu teByo namas teByaH svAhA 14

8,1.15a jIveByas tvA samude vAyur indro DAtA daDAtu savitA trAyamARaH 
8,1.15c mA tvA prARo balaM hAsId asuM te 'nu hvayAmasi 15

8,1.16a mA tvA jamBaH saMhanur mA tamo vidan mA jihvA barhis pramayuH kaTA syAH 
8,1.16c ut tvAdityA vasavo BarantUd indrAgnI svastaye 16

8,1.17a ut tvA dyOr ut pfTivy ut prajApatir agraBIt 
8,1.17c ut tvA mftyor ozaDayaH somarAjYIr apIparan 17

8,1.18a ayaM devA ihEvAstv ayaM mAmutra gAd itaH 
8,1.18c imaM sahasravIryeRa mftyor ut pArayAmasi 18

8,1.19a ut tvA mftyor apIparaM saM Damantu vayoDasaH 
8,1.19c mA tvA vyastakeSyo mA tvAGarudo rudan 19

8,1.20a AhArzam avidaM tvA punar AgAH punarRavaH 
8,1.20c sarvANga sarvaM te cakzuH sarvam AyuS ca te 'vidam 20

8,1.21a vy avAt te jyotir aBUd apa tvat tamo akramIt 
8,1.21c apa tvan mftyuM nirftim apa yakzmaM ni daDmasi 21 {2}



A raBasvemAm amftasya Snuzwim aCidyamAnA jaradazwir astu te 
asuM ta AyuH punar A BarAmi rajas tamo mopa gA mA pra mezWAH 1

jIvatAM jyotir aByehy arvAN A tvA harAmi SataSAradAya 
avamuYcan mftyupASAn aSastiM drAGIya AyuH prataraM te daDAmi 2

vAtAt te prAnam avidaM sUryAc cakzur ahaM tava 
yat te manas tvayi tad DArayAmi saM vitsvANgEr vada jihvayAlapan 3

prARena tvA dvipadAM catuzpadAm agnim iva jAtam aBi saM DamAmi 
namas te mftyo cakzuze namaH prARAya te 'karam 4

ayaM jIvatu mA mftemaM sam IrayAmasi 
kfRomy asmE BezajaM mftyo mA puruzaM vaDIH 5

jIvalAM naGArizAM jIvantIm ozaDIm aham 
trAyamARAM sahamAnAM sahasvatIm iha huve 'smA arizwatAtaye 6

aDi brUhi mA raBaTAH sfjemaM tavEva sant sarvahAyAH ihAstu 
BavASarvO mfqataM Sarma yaCatam apasiDya duritaM Dattam AyuH 7

asmE mftyo aDi brUhImaM dayasvod ito 'yam etu 
arizwaH sarvANgaH suSruj jarasA SatahAyana AtmanA Bujam aSnutAm 8

devAnAM hetiH pari tvA vfRaktu pArayAmi tvA rajasa ut tvA mftyor apIparam 
ArAd agniM kravyAdaM nirUhaM jIvAtave te pariDiM daDAmi 9

8,2.10a yat te niyAnaM rajasaM mftyo anavaDarzyam 
8,2.10c paTa imaM tasmAd rakzanto brahmAsmE varma kfRmasi 10 {3}

8,2.11a kfRomi te prARApAnO jarAM mftyuM dIrGam AyuH svasti 
8,2.11c vEvasvatena prahitAn yamadUtAMS carato 'pa seDAmi sarvAn 11

8,2.12a ArAd arAtiM nirftiM paro grAhiM kravyAdaH piSAcAn 
8,2.12c rakzo yat sarvaM durBUtaM tat tama ivApa hanmasi 12

8,2.13a agnez wa prAnam amftAd Ayuzmato vanve jAtavedasaH 
8,2.13c yaTA na rizyA amftaH sajUr asas tat te kfRomi tad u te sam fDyatAm 13

8,2.14a Sive te stAM dyAvApfTivI asaMtApe aBiSriyO 
8,2.14c SaM te sUrya A tapatu SaM vAto vAtu te hfde 
8,2.14e SivA aBi kzarantu tvApo divyAH payasvatIH 14

8,2.15a SivAs te santv ozaDaya ut tvAhArzam aDarasyA uttarAM pfTivIm aBi 
8,2.15c tatra tvAdityO rakzatAM sUryAcandramasAv uBA 15

8,2.16a yat te vAsaH pariDAnaM yAM nIviM kfRuze tvam 
8,2.16c SivaM te tanve tat kfRmaH saMsparSe 'drUkzRam astu te 16

8,2.17a yat kzureRa marcayatA sutejasA vaptA vapasi keSaSmaSru 
8,2.17c SuBaM muKaM mA na AyuH pra mozIH 17

8,2.18a SivO te stAM vrIhiyavAv abalAsAv adomaDO 
8,2.18c etO yakzmaM vi bADete etO muYcato aMhasaH 18

8,2.19a yad aSnAsi yat pibasi DAnyaM kfzyAH payaH 
8,2.19c yad AdyaM yad anAdyaM sarvaM te annam avizaM kfRomi 19

8,2.20a ahne ca tvA rAtraye coBAByAM pari dadmasi 
8,2.20c arAyeByo jiGatsuBya imaM me pari rakzata 20 {4}

8,2.21a SataM te 'yutaM hAyanAn dve yuge trIRi catvAri kfRmaH 
8,2.21c indrAgnI viSve devAs te 'nu manyantAm ahfRIyamAnAH 21

8,2.22a Sarade tvA hemantAya vasantAya grIzmAya pari dadmasi 
8,2.22c varzARi tuByaM syonAni yezu varDanta ozaDIH 22

8,2.23a mftyur ISe dvipadAM mftyur ISe catuzpadAm 
8,2.23c tasmAt tvAM mftyor gopater ud BarAmi sa mA biBeH 23

8,2.24a so 'rizwa na marizyasi na marizyasi mA biBeH 
8,2.24c na vE tatra mriyante no yanti aDamaM tamaH 24

8,2.25a sarvo vE tatra jIvati gOr aSvaH puruzaH paSuH 
8,2.25c yatredaM brahma kriyate pariDir jIvanAya kam 25

8,2.26a pari tvA pAtu samAneByo 'BicArAt sabanDuByaH 
8,2.26c amamrir BavAmfto 'tijIvo mA te hAsizur asavaH SarIram 26

8,2.27a ye mftyava ekaSataM yA nAzwrA atitAryAH 
8,2.27c muYcantu tasmAt tvAM devA agner vESvAnarAd aDi 27

8,2.28a agneH SarIram asi pArayizRu rakzohAsi sapatnahA 
8,2.28c aTo amIvacAtanaH pUtudrur nAma Bezajam 28 {5}



rakzohaRaM vAjinam A jiGarmi mitraM praTizWam upa yAmi Sarma 
SiSAno agniH kratuBiH samidDaH sa no divA sa rizaH pAtu naktam 1

ayodaMzwro arcizA yAtuDAnAn upa spfSa jAtavedaH samidDaH 
A jihvayA mUradevAn raBasva kravyAdo vfzwvApi DatsvAsan 2

uBoBayAvinn upa Dehi daMzwrO hiMsraH SiSAno 'varaM paraM ca 
utAntarikze pari yAhy agne jamBEH saM Dehy aBi yAtuDAnAn 3

agne tvacaM yAtuDAnasya BinDi hiMsrASanir harasA hantv enam 
pra parvARi jAtavedaH SfRIhi kravyAt kravizRur vi cinotv enam 4

yatredAnIM paSyasi jAtavedas tizWantam agna uta vA carantam 
utAntarikze patantaM yAtuDAnaM tam astA viDya SarvA SiSAnaH 5

yajYEr izUH saMnamamAno agne ivAcA SalyAM aSaniBir dihAnaH 
tABir viDya hfdaye yAtuDAnAn pratIco bAhUn prati BaNgDy ezAm 6

utArabDAnt spfnuhi jAtaveda utAreBARAM fzwiBir yAtuDAnAn 
agne pUrvo ni jahi SoSucAna AmAdaH kzviNkAs tam adantv enIH 7

iha pra brUhi yatamaH so agne yAtuDAno ya idaM kfRoti 
tam A raBasva samiDA yavizWa nfcakzasaS cakzuze ranDayEnam 8

tIkzRenAgne cakzuzA rakza yajYaM prAYcaM vasuByaH pra Raya pracetaH 
hiMsraM rakzAMsy aBi SoSucAnaM mA tvA daBan yAtuDAnA nfcakzaH 9

8,3.10a nfcakzA rakzaH pari paSya vikzu tasya trIRi prati SfRIhy agrA 
8,3.10c tasyAgne pfzwIr harasA SfRIhi treDA mUlaM yAtuDAnasya vfSca 10 {6}

8,3.11a trir yAtuDAnaH prasitiM ta etv ftaM yo agne anftena hanti 
8,3.11c tam arcizA sPUrjayan jAtavedaH samakzam enam gfRate ni yuNgDi 11

8,3.12a yad agne adya miTunA SapAto yad vAcas tfzwaM janayanta reBAH 
8,3.12c manyor manasaH SaravyA jAyate yA tayA viDya hfdaye yAtuDAnAn 12

8,3.13a parA SfRIhi tapasA yAtuDAnAn parAgne rakzo harasA SfRIhi 
8,3.13c parArcizA mUradevAn CfRIhi parAsutfpaH SoSucataH SfRIhi 13

8,3.14a parAdya devA vfjinaM SfRantu pratyag enaM SapaTA yantu sfzwAH 
8,3.14c vAcAstenaM Sarava fCantu marman viSvasyEtu prasitiM yAtuDAnaH 14

8,3.15a yaH pOruzeyeRa kravizA samaNkte yo aSvyena paSunA yAtuDAnaH 
8,3.15c yo aGnyAyA Barati kzIram agne tezAM SIrzARi harasApi vfSca 15

8,3.16a vizaM gavAM yAtuDAnA BarantAm A vfScantAm aditaye durevAH 
8,3.16c parERAn devaH savitA dadAtu parA BAgam ozaDInAM jayantAm 16

8,3.17a saMvatsarIRaM paya usriyAyAs tasya mASId yAtuDAno nfcakzaH 
8,3.17c pIyUzam agne yatamas titfpsAt taM pratyaYcam arcizA viDya marmaRi 17

8,3.18a sanAd agne mfRasi yAtuDAnAn na tvA rakzAMsi pftanAsu jigyuH 
8,3.18c sahamUrAn anu daha kravyAdo mA te hetyA mukzata dEvyAyAH 18

8,3.19a tvaM no agne aDarAd udaktas tvaM paScAd uta rakzA purastAt 
8,3.19c prati tye te ajarAsas tapizWA aGaSaMsaM SoSucato dahantu 19

8,3.20a paScAt purastAd aDarAd utottarAt kaviH kAvyena pari pAhy agne 
8,3.20c saKA saKAyam ajaro jarimne agne martAM amartyas tvaM naH 20 {7}

8,3.21a tad agne cakzuH prati Dehi reBe SaPArujo yena paSyasi yAtuDAnAn 
8,3.21c aTarvavaj jyotizA dEvyena satyaM DUrvantam acitaM nyoza 21

8,3.22a pari tvAgne puraM vayaM vipraM sahasya DImahi 
8,3.22c DfzadvarRaM divedive hantAraM BaNgurAvataH 22

8,3.23a vizeRa BaNgurAvataH prati sma rakzaso jahi 
8,3.23c agne tigmena SocizA tapuragrABir arciBiH 23

8,3.24a vi jyotizA bfhatA BAty agnir Avir viSvAni kfRute mahitvA 
8,3.24c prAdevIr mAyAH sahate durevAH SiSIte SfNge rakzoByo vinikze 24

8,3.25a ye te SfNge ajare jAtavedas tigmahetI brahmasaMSite 
8,3.25c tAByAM durhArdam aBidAsantaM kimIdinaM 
8,3.25e pratyaYcam arcizA jAtavedo vi nikzva 25

8,3.26a agnI rakzAMsi seDati SukraSocir amartyaH 
8,3.26c SuciH pAvaka IqyaH 26 {8}



indrAsomA tapataM rakza ubjataM ny arpayataM vfzaRA tamovfDaH 
parA SfRItam acito ny ozataM hataM nudeTAM ni SiSItam attriRaH 1

indrAsomA sam aGaSaMsam aBy aGaM tapur yayastu carur agnimAM iva 
brahmadvize kravyAde Goracakzase dvezo Dattam anavAyaM kimIdine 2

indrAsomA duzkfto vavre antar anAramBaRe tamasi pra viDyatam 
yato nEzAM punar ekaS canodayat tad vAm astu sahase manyumac CavaH 3

indrAsomA vartayataM divo vaDaM saM pfTivyA aGaSaMsAya tarhaRam 
ut takzataM svaryaM1 parvateByo yena rakzo vAvfDAnaM nijUrvaTaH 4

indrAsomA vartayataM divas pary agnitapteBir yuvam aSmahanmaBiH 
tapurvaDeBir ajareBir attriRo ni parSAne viDyataM yantu nisvaram 5

indrAsomA pari vAM BUtu viSvata iyaM matiH kakzyASveva vAjinA 
yAM vAM hotrAM parihinomi meDayemA brahmARi nfpatI iva jinvatam 6

prati smareTAM tujayadBir evEr hataM druho rakzaso BaNgurAvataH 
indrAsomA duzkfte mA sugaM BUd yo mA kadA cid aBidAsati druhuH 7

yo mA pAkena manasA carantam aBicazwe anfteBir vacoBiH 
Apa iva kASinA samgfBItA asann astv asataH indra vaktA 8

ye pAkaSaMsaM viharanta evEr ye vA BadraM dUzayanti svaDABiH 
ahaye vA tAn pradadAtu soma A vA daDAtu nirfter upazWe 9

8,4.10a yo no rasaM dipsati pitvo agne aSvAnAM gavAM yas tanUnAm 
8,4.10c ripu stena steyakfd daBram etu ni za hIyatAM tanvA tanA ca 10 {9}

8,4.11a paraH so astu tanvA tanA ca tisraH pfTivIr aDo astu viSvAH 
8,4.11c prati Suzyatu yaSo asya devA yo mA divA dipsati yaS ca naktam 11

8,4.12a suvijYAnaM cikituze janAya sac cAsac ca vacasI paspfDAte 
8,4.12c tasyor yat satyaM yatarad fjIyas tad it somo 'vati hanty asat 12

8,4.13a na vA u somo vfjinaM hinoti na kzatriyam miTuyA DArayantam 
8,4.13c hanti rakzo hanty Asad vadantam uBAv indrasya prasitO SayAte 13

8,4.14a yadi vAham anftadevo asmi moGaM vA devAM apyUhe agne 
8,4.14c kim asmaByaM jAtavedo hfRIze droGavAcas te nirfTaM sacantAm 14

8,4.15a adyA murIya yadi yAtuDAno asmi yadi vAyus tatapa puruzasya 
8,4.15c aDA sa vIrEr daSaBir vi yUyA yo mA moGaM yAtuDAnety Aha 15

8,4.16a yo mAyAtuM yAtuDAnety Aha yo vA rakzAH Sicir asmIty Aha 
8,4.16c indras taM hantu mahatA vaDena viSvasya jantor aDamas padIzwa 16

8,4.17a pra yA jigAti Kargaleva naktam apa druhus tanvaM1 gUhamAnA 
8,4.17c vavram anantam ava sA padIzwia grAvARo Gnantu rakzasa upabdEH 17

8,4.18a vi tizWaDvam maruto vikzv iCata gfBAyata rakzasaH saM pinazwan 
8,4.18c vayo ye BUtvA patayanti naktaBir ye vA ripo daDire deve aDvare 18

8,4.19a pra vartaya divo 'SmAnam indra somaSitaM maGavant saM SiSADi 
8,4.19c prAkto apAkto aDarAd udakto 'Bi jahi rakzasaH parvatena 19

8,4.20a eta u tye patayanti SvayAtava indraM dipsanti dipsavo 'dAByam 
8,4.20c SiSIte SakraH piSuneByo vaDaM nunaM sfjad aSaniM yAtumadByaH 20 {10}

8,4.21a indro yAtUnAm aBavat parASaro havirmaTInAm aBy AvivAsatAm 
8,4.21c aBId u SakraH paraSur yaTA vanaM pAtreva Bindant sata etu rakzasaH 21

8,4.22a ulUkayAtuM SuSulUkayAtuM jahi SvayAtum uta kokayAtum 
8,4.22c suparRayAtum uta gfDrayAtuM dfzadeva pra mfRa rakza indra 22

8,4.23a mA no rakzo aBi naq yAtumAvad apoCantu miTunA ye kimIdinaH 
8,4.23c pfTivI naH pArTivAt pAtv aMhaso 'ntarikzaM divyAt pAtv asmAn 23

8,4.24a indra jahi pumAMsaM yAtuDAnam uta striyaM mAyayA SASadAnAm 
8,4.24c vigrIvAso mUradevA fdantu mA te dfSant sUryam uccarantam 24
8,4.25a prati cakzva vi cakzvendraS ca soma jAgftam 
8,4.25c rakzoByo vaDam asyatam aSaniM yAtumadByaH 25 {11}



ayaM pratisaro maRir vIro vIrAya baDyate 
vIryavAnt sapatnahA SUravIraH paripARaH sumaNgalaH 1

ayaM maRiH sapatnahA suvIraH sahasvAn vAjI sahamAna ugraH 
pratyak kftyA dUzayann eti vIraH 2

anenendro maRinA vftram ahann anenAsurAn parABAvayan manIzI 
anenAjayad dyAvApfTivI uBe ime anenAjayat pradiSaS catasraH 3

ayaM srAktyo maRiH pratIvartaH pratisaraH 
ojasvAn vimfDo vaSI so asmAn pAtu sarvataH 4

tad agnir Aha tad u soma Aha bfhaspatiH savitA tad indraH 
te me devAH purohitAH pratIcIH kftyAH pratisarEr ajantu 5

antar daDe dyAvApfTivI utAhar uta sUryam 
te me devAH purohitAH pratIcIH kftyAH pratisarEr ajantu 6

ye srAktyaM maRiM janA varmARi kfRvate 
sUrya iva divam Aruhya vi kftyA bADate vaSI 7

srAktyena maRinA fziReva manIziRA 
ajEzaM sarvAH pftanA vi mfDo hanmi rakzasaH 8

yAH kftyA ANgirasIr yAH kftyA AsurIr yAH 
kftyAH svayaMkftA yA u cAnyeBir ABftAH 
uBayIs tAH parA yantu parAvato navatiM nAvyA ati 9

8,5.10a asmE maRiM varma baDnantu devA indro vizRuH savitA rudro agniH 
8,5.10c prajApatiH paramezWI virAq vESvAnara fzayaS ca sarve 10 {12}

8,5.11a uttamo asy ozaDInAm anaqvAn jagatAm iva vyAGraH SvapadAm iva 
8,5.11q yam ECAmAvidAma taM pratispASanam antitam 11

8,5.12a sa id vyAGro Bavaty aTo siMho aTo vfzA 
8,5.12c aTo sapatnakarSano yo biBartImaM maRim 12

8,5.13a nEnaM Gnanty apsaraso na ganDarvA na martyAH 
8,5.13c sarvA diSo vi rAjati yo biBartImaM maRim 13

8,5.14a kaSyapas tvAm asfjata kaSyapas tvA sam Erayat 
8,5.14c abiBas tvendro mAnuze biBrat saMSreziRe 'jayat 
8,5.14e maRiM sahasravIryaM varma devA akfRvata 14

8,5.15a yas tvA kftyABir yas tvA dIkzABir yajYEr yas tvA jiGAMsati 
8,5.15c pratyak tvam indra taM jahi vajreRa SataparvaRA 15

8,5.16a ayam id vE pratIvarta ojasvAn saMjayo maRiH 
8,5.16c prajAM DanaM ca rakzatu paripARaH sumaNgalaH 16

8,5.17a asapatnaM no aDarAd asapatnaM na uttarAt 
8,5.17c indrAsapatnaM naH paScAj jyotiH SUra puras kfDi 17

8,5.18a varma me dyAvApfTivI varmAhar varma sUryaH 
8,5.18c varma ma indraS cAgniS ca varma DAtA daDAtu me 18

8,5.19a EndrAgnaM varma bahulaM yad ugraM viSve devA nAtiviDyanti sarve 
8,5.19c tan me tanvaM trAyatAM sarvato bfhad AyuzmAM jaradazwir yaTAsAni 19

8,5.20a A mArukzad devamaRir mahyA arizwatAtaye 
8,5.20c imaM meTim aBisaMviSaDvaM tanUpAnaM trivarUTam ojase 20

8,5.21a asminn indro ni daDAtu nfmRam imaM devAso aBisaMviSaDvam 
8,5.21c dIrGAyutvAya SataSAradAyAyuzmAn jaradazwir yaTAsat 21

8,5.22a svastidA viSAM patir vftrahA vimfDo vaSI 
8,5.22c indro baDnAtu te maRiM jigIvAM aparAjitaH 
8,5.22e somapA aBayaNkaro vfzA 



yO te mAtonmamArja jAtAyAH pativedanO 
durRAmA tatra mA gfDad aliMSa uta vatsapaH 1

palAlAnupalAlO SarkuM kokaM malimlucaM palIjakam 
ASrezaM vavrivAsasam fkzagrIvaM pramIlinam 2

mA saM vfto mopa sfpa UrU mAva sfpo 'ntarA 
kfRomy asyE BezajaM bajaM durRAmacAtanam 3

durRAmA ca sunAmA coBA samvftam iCataH 
arAyAn apa hanmaH sunAmA strERam iCatAm 4

yaH kfzRaH keSy asura stambaja uta tuRqikaH 
arAyAn asyA muzkAByAM BaMsaso 'pa hanmasi 5

anujiGraM pramfSantaM kravyAdam uta reriham 
arAyAM CvakizkiRo bajaH piNgo anInaSat 6

yas tvA svapne nipadyate BrAtA BUtvA piteva ca 
bajas tAnt sahatAm itaH klIbarUpAMs tirIwinaH 7

yas tvA svapantIM tsarati yas tvA dipsati jAgratIm 
CAyAm iva pra tAnt sUryaH parikrAmann anInaSat 8

yaH kfRoti mftavatsAm avatokAm imAM striyam 
tam ozaDe tvaM nASayAsyAH kamalam aYjivam 9

8,6.10a ye SAlAH parinftyanti sAyaM gardaBanAdinaH 
8,6.10c kusUlA ye ca kukzilAH kakuBAH karumAH srimAH 
8,6.10e tAn ozaDe tvaM ganDena vizUcInAn vi nASaya 10 {14}

8,6.11a ye kukunDAH kukiraBAH kfttIr dUrSAni biBrati 
8,6.11c klIbA iva pranftyanto vane ye kurvate GozaM tAn ito nASayAmasi 11

8,6.12a ye sUryaM na titikzanta Atapantam amuM divaH 
8,6.12c arAyAn bastavAsino durganDIMl lohitAsyAn makakAn nASayAmasi 12

8,6.13a ya AtmAnam atimAtram aMsa ADAya biBrati 
8,6.13c strIRAM SroRipratodina indra rakzAMsi nASaya 13

8,6.14a ye pUrve baDvo yanti haste SfNgAni biBrataH 
8,6.14c ApAkesTAH prahAsina stambe ye kurvate jyotis tAn ito nASayAmasi 14

8,6.15a yezAm paScAt prapadAni puraH pArzRIH puro muKA 
8,6.15c KalajAH SakaDUmajA uruRqA ye ca mawmawAH kumBamuzkA ayASavaH 
8,6.15e tAn asyA brahmaRas pate pratIboDena nASaya 15

8,6.16a paryastAkzA apracaNkaSA astrERAH santu paRqagAH 
8,6.16c ava Bezaja pAdaya ya imAM saMvivftsaty apatiH svapatiM striyam 16

8,6.17a udDarziRaM munikeSaM jamBayantaM marImfSam 
8,6.17c upezantam udumbalaM tuRqelam uta SAluqam 
8,6.17e padA pra viDya pArzRyA sTAlIM gOr iva spandanA 17

8,6.18a yas te garBaM pratimfSAj jAtaM vA mArayAti te 
8,6.18c piNgas tam ugraDanvA kfRotu hfdayAviDam 18

8,6.19a ye amno jatAn mArayanti sUtikA anuSerate 
8,6.19c strIBAgAn piNgo ganDarvAn vAto aBram ivAjatu 19

8,6.20a parisfzwaM Darayatu yad DitaM mAva pAdi tat 
8,6.20c garBaM ta ugrO rakzatAm BezajO nIviBAryO 20 {15}

8,6.21a pavInasAt taNgalvAc CAyakAd uta nagnakAt 
8,6.21c prajAyE patye tvA piNgaH pari pAtu kimIdinaH 21

8,6.22a dvyAsyAc caturakzAt paYcapadAd anaNgureH 
8,6.22c vfntAd aBi prasarpataH pari pAhi varIvftAt 22

8,6.23a ya AmaM mAMsam adanti pOruzeyaM ca ye kraviH 
8,6.23c garBAn KAdanti keSavAs tAn ito nASayAmasi 23

8,6.24a ye sUryAt parisarpanti snuzeva SvaSurAd aDi 
8,6.24c bajaS ca tezAM piNgaS ca hfdaye 'Di ni viDyatAm 24

8,6.25a piNga rakza jAyamAnaM mA pumAMsaM striyaM kran 
8,6.25c ARqAdo garBAn mA daBan bADasvetaH kimIdinaH 25

8,6.26a aprajAstvaM mArtavatsam Ad rodam aGam Avayam 
8,6.26c vfkzAd iva srajam kftvApriye prati muYca tat 26 {16}



yA baBravo yAS ca SukrA rohiRIr uta pfSnayaH 
asiknIH kfzRA ozaDIH sarvA aCAvadAmasi 1

trAyantAm imaM purusaM yakzmAd devezitAd aDi 
yAsAm dyOH pitA pfTivI mAtA samudro mUlaM vIruDAM baBUva 2

Apo agraM divyA ozaDayaH 
tAs te yakzmam enasyam aNgAdaNgAd anInaSan 3

prastfRatI stambinIr ekaSuNgAH pratanvatIr ozaDIr A vadAmi 
aMSumatIH kaRqinIr yA viSAKA hvayAmi te vIruDo vESvadevIr ugrAH puruzajIvanIH 4

yad vaH sahaH sahamAnA vIryaM1 yac ca vo balam 
tenemam asmAd yakzmAt puruzaM muYcatOzaDIr aTo kfRomi Bezajam 5

jIvalAM naGArizAM jIvantIm ozaDIm aham 
arunDatIm unnayantIM puzpAm maDumatIm iha huve 'smA arizwatAtaye 6

ihA yantu pracetaso medinIr vacaso mama 
yaTemaM pArayAmasi puruzaM duritAd aDi 7

agner GAso apAM garBo yA rohanti punarRavAH 
DruvAH sahasranAmnIr BezajIH santv ABftAH 8

avakolbA udakAtmAna ozaDayaH 
vyfzantu duritaM tIkzRaSfNgyaH 9

8,7.10a unmuYcantIr vivaruRA ugrA yA vizadUzanIH 
8,7.10c aTo balAsanASanIH kftyAdUzaRIS ca yAs tA ihA yantv ozaDIH 10 {17}

8,7.11a apakrItAH sahIyasIr vIruDo yA aBizwutAH 
8,7.11c trAyantAm asmin grAme gAm aSvaM puruzaM paSum 11

8,7.12a maDuman mUlaM maDumad agram AsAm maDuman maDyaM vIruDAM baBUva 
8,7.12c maDumat parRaM maDumat puzpam AsAM maDoH samBaktA amftasya Bakzo Gftam annaM duhratAM gopurogavam 12

8,7.13a yAvatIH kiyatIS cemAH pfTivyAm aDy ozaDIH 
8,7.13c tA mA sahasraparRyo mftyor muYcantv aMhasaH 13

8,7.14a vEyAGro maRir vIruDAM trAyamAno 'BiSastipAH 
8,7.14c amIvAH sarvA rakzAMsy apa hantv aDi dUram asmat 14

8,7.15a siMhasyeva stanaToH saM vijante 'gner iva vijante ABftAByaH 
8,7.15c gavAM yakzmaH puruzARAM vIrudBir atinutto nAvyA etu srotyAH 15

8,7.16a mumucAnA ozaDayo 'gner vESvAnarAd aDi 
8,7.16c BUmiM saMtanvatIr ita yAsAM rAjA vanaspatiH 16

8,7.17a yA rohanty ANgirasIH parvatezu samezu ca 
8,7.17c tA naH payasvatIH SivA ozaDIH santu SaM hfde 17

8,7.18a yAS cAhaM veda vIruDo yAS ca paSyAmi cakzuzA 
8,7.18c ajYAtA jAnImaS ca yA yAsu vidma ca saMBftam 18

8,7.19a sarvAH samagrA ozaDIr boDantu vacaso mama 
8,7.19c yaTemaM pArayAmasi puruzam duritAd aDi 19

8,7.20a aSvatTo darBo vIruDAM somo rAjAmftaM haviH 
8,7.20c vrIhir yavaS ca BezajO divasi putrAv amartyO 20 {18}

8,7.21a uj jihIDve stanayaty aBikrandaty ozaDIH 
8,7.21c yadA vaH pfSnimAtaraH parjanyo retasAvati 21
8,7.22a tasyAmftasyemaM balaM puruzaM payayAmasi 
8,7.22c aTo kfRomi BezajaM yaTAsac CatahAyanaH 22

8,7.23a varAho veda vIruDaM nakulo veda BezajIm 
8,7.23c sarpA ganDarvA yA vidus tA asmA avase huve 23

8,7.24a yAH suparRA ANgirasIr divyA yA raGato viduH 
8,7.24c vayAMsi haMsA yA vidur yAs ca sarve patatriRaH 
8,7.24e mfgA yA vidur ozaDIs tA asmA avase huve 24

8,7.25a yAvatInAm ozaDInAM gAvaH prASnanty aGnyA yavatInAm ajAvayaH 
8,7.25c tAvatIs tuByam ozaDIH Sarma yaCantv ABftAH 25

8,7.26a yAvatIzu manuzyA BezajaM Bizajo viduH 
8,7.26c tAvatIr viSvaBezajIr A BarAmi tvAm aBi 26

8,7.27a puzpavatIH prasUmatIH PalinIr aPalA uta 
8,7.27c saMmAtara iva duhrAm asmA arizwatAtaye 27

8,7.28a ut tvAhArzaM paYcaSalAd aTo daSaSalAd uta 
8,7.28c aTo yamasya paqvISAd viSvasmAd devakilbizAt 28 {19}


indro manTatu manTitA SakraH SUraH puraMdaraH 
yaTA hanAma senA amitrARAM sahasraSaH 1

pUtirajjur upaDmAnI pUtiM senAM kfRotv amUm 
DUmam agnim parAdfSyA 'mitrA hftsv A daDatAM Bayam 2

amUn aSvatTa niH SfRIhi KAdAmUn KadirAjiram 
tAjadBaNga iva BajantAM hantv enAn vaDako vaDEH 3

paruzAn amUn paruzAhvaH kfRotu hantv enAn vaDako vaDEH 
kzipraM Sara iva BajantAM bfhajjAlena saMditAH 4

antarikzaM jAlam AsIj jAladaRqA diSo mahIH 
tenABiDAya dasyUnAM SakraH senAm apAvapat 5

bfhad Di jAlaM bfhataH Sakrasya vAjinIvataH 
tena SatrUn aBi sarvAn ny ubja yaTA na mucyAtE katamaS canEzAm 6

bfhat te jAlaM bfhata indra SUra sahasrArGasya SatavIryasya 
tena SataM sahasram ayutaM nyarbudaM jaGAna Sakro dasyUnAm aBiDAya senayA 7

ayaM loko jAlam AsIc Cakrasya mahato mahAn 
tenAham indrajAlenAmUMs tamasABi daDAmi sarvAn 8

sedir ugrA vyfdDir ArtiS cAnapavAcanA 
Sramas tandrIS ca mohaS ca tEr amUn aBi daDAmi sarvAn 9

8,8.10a mftyave 'mUn pra yaCAmi mftyupASEr amI sitAH 
8,8.10c mftyor ye aGalA dUtAs teBya enAn prati nayAmi badDvA 10 {20}

8,8.11a nayatAmUn mftyudUtA yamadUtA apomBata 
8,8.11c paraHsahasrA hanyantAM tfReQv enAn matyaM Bavasya 11

8,8.12a sADyA ekaM jAladaRqam udyatya yanty ojasA 
8,8.12c rudrA ekaM vasava ekam AdityEr eka udyataH 12

8,8.13a viSve devAH uparizwAd ubjanto yantv ojasA 
8,8.13c maDyena Gnanto yantu senAm aNgiraso mahIm 13

8,8.14a vanaspatIn vAnaspatyAn ozaDIr uta vIruDaH 
8,8.14c dvipAc catuzpAd izRAmi yaTA senAm amUM hanan 14

8,8.15a ganDarvApsarasaH sarpAn devAn puRyajanAn pitFn 
8,8.15c dfzwAn adfzwAn izRAmi yaTA senAm amUM hanan 15

8,8.16a ima uptA mftyupASA yAn Akramya na mucyase 
8,8.16c amuzyA hantu senAyA idaM kUwaM sahasraSaH 16

8,8.17a GarmaH samidDo agninAyaM homaH sahasrahaH 
8,8.17c BavaS ca pfSnibAhuS ca Sarva senAm amUM hatam 17

8,8.18a mftyor Azam A padyantAM kzuDaM sediM vaDam Bayam 
8,8.18c indraS cAkzujAlAByAM Sarva senAm amUM hatam 18

8,8.19a parAjitAH pra trasatAmitrA nuttA DAvata brahmaRA 
8,8.19c bfhaspatipranuttAnAM mAmIzAM moci kaS cana 19

8,8.20a ava padyantAm ezAm AyuDAni mA Sakan pratiDAm izum 
8,8.20c aTEzAM bahu biByatAm izavaH Gnantu marmaRi 20

8,8.21a saM kroSatAm enAn dyAvApfTivI sam antarikzaM saha devatABiH 
8,8.21c mA jYAtAraM mA pratizWAM vidanta miTo viGnAnA upa yantu mftyum 21

8,8.22a diSaS catasro 'Svataryo devaraTasya purodASAH SaPA antarikzam udDiH 
8,8.22c dyAvApfTivI pakzasI ftavo 'BISavo 'ntardeSAH kimkarA vAk pariraTyam 22

8,8.23a saMvatsaro raTaH parivatsaro raTopasTo virAq IzAgnI raTamuKam 
8,8.23c indraH savyazWAS candramAH sAraTiH 23

8,8.24a ito jayeto vi jaya saM jaya jaya svAhA 
8,8.24c ime jayantu parAmI jayantAM svAhEByo durAhAmIByaH 
8,8.24e nIlalohitenAmUn aByavatanomi 24 {21}



kutas tO jAtO katamaH so arDaH kasmAl lokAt katamasyAH pfTivyAH 
vatsO virAjaH salilAd ud EtAM tO tvA pfCAmi katareRa dugDA 1

yo akrandayat salilaM mahitvA yoniM kftvA triBujaM SayAnaH 
vatsaH kAmaduGo virAjaH sa guhA cakre tanvaH parAcEH 2

yAni trIRi bfhanti yezAM caturTaM viyunakti vAcam 
brahmEnad vidyAt tapasA vipaScid yasminn ekaM yujyate yasminn ekam 3

bfhataH pari sAmAni zazWAt paYcADi nirmitA 
bfhad bfhatyA nirmitaM kuto 'Di bfhatI mitA 4

bfhatI pari mAtrAyA mAtur mAtrADi nirmitA 
mAyA ha jajYe mAyAyA mAyAyA mAtalI pari 5

vESvAnarasya pratimopari dyOr yAvad rodasI vibabADe agniH 
tataH zazWAd Amuto yanti stomA ud ito yanty aBi zazWam ahnaH 6

zaw tvA pfCAma fzayaH kaSyapeme tvaM hi yuktaM yuyukze yogyaM ca 
virAjam Ahur brahmaRaH pitaraM tAM no vi Dehi yatiDA saKiByaH 7

yAM pracyutAm anu yajYAH pracyavanta upatizWanta upatizWamAnAm 
yasyA vrate prasave yakzam ejati sA virAw fzayaH parame vyoman 8

aprAREti prARena prARatInAM virAw svarAjam aBy eti paScAt 
viSvaM mfSantIm aBirUpAM virAjaM paSyanti tve na tve paSyanty enAm 9

8,9.10a ko virAjo miTunatvaM pra veda ka ftUn ka u kalpam asyAH 
8,9.10c kramAn ko asyAH katiDA vidugDAn ko asyA DAma katiDA vyuzwIH 10 {22}

8,9.11a iyam eva sA yA praTamA vyOCad Asv itarAsu carati pravizwA 
8,9.11c mahAnto asyAM mahimAno antar vaDUr jigAya navagaj janitrI 11

8,9.12a CandaHpakze uzasA pepiSAne samAnaM yonim anu saM careme 
8,9.12c sUryapatnI saM carataH prajAnatI ketumatI ajare BUriretasA 12

8,9.13a ftasya panTAm anu tisra Agus trayo GarmA anu reta AguH 
8,9.13c prajAm ekA jinvaty Urjam ekA rAzwram ekA rakzati devayUnAm 13

8,9.14a agnIzomAv adaDur yA turIyAsId yajYasya pakzAv fzayaH kalpayantaH 
8,9.14c gAyatrIM trizwuBaM jagatIm anuzwuBaM bfhadarkIM yajamAnAya svar ABarantIm 14

8,9.15a paYca vyuzwIr anu paYca dohA gAM paYcanAmnIm ftavo 'nu paYca 
8,9.15c paYca diSaH paYcadaSena kxptAs tA ekamUrDnIr aBi lokam ekam 15

8,9.16a zaw jAtA BUtA praTamajA ftasya zaw u sAmAni zawahaM vahanti 
8,9.16c zawyogaM sIram anu sAmasAma zaw Ahur dyAvApfTivIH zaw urvIH 16

8,9.17a zaq AhuH SItAn zaq u mAsa uzRAn ftuM no brUta yatamo 'tiriktaH 
8,9.17c sapta suparRAH kavayo ni zeduH sapta CandAMsy anu sapta dIkzAH 17

8,9.18a sapta homAH samiDo ha sapta maDUni sapta ftavo ha sapta 
8,9.18c saptAjyAni pari BUtam Ayan tAH saptagfDrA iti SuSrumA vayam 18

8,9.19a sapta CandAMsi caturuttarARy anyo anyasminn aDy ArpitAni 
8,9.19c kaTaM stomAH prati tizWanti tezu tAni stomezu kaTam ArpitAni 19

8,9.20a kaTaM gAyatrI trivftaM vy Apa kaTaM trizwup paYcadaSena kalpate 
8,9.20c trayastriMSena jagatI kaTam anuzwup kaTam ekaviMSaH 20 {23}

8,9.21a azwa jAtA BUtA praTamajA ftasyAzwendra ftvijo dEvyA ye 
8,9.21c azwayonir aditir azwaputrAstamIM rAtrim aBi havyam eti 21

8,9.22a itTaM Sreyo manyamAnedam AgamaM yuzmAkaM saKye aham asmi SevA 
8,9.22c samAnajanmA kratur asti vaH SivaH sa vaH sarvAH saM carati prajAnan 22
8,9.23a azwendrasya zaq yamasya fzIRAM sapta saptaDA 
8,9.23c apo manuzyAn ozaDIs tAM u paYcAnu secire 23

8,9.24a kevalIndrAya duduhe hi gfzwir vaSam pIyUzaM praTamaM duhAnA 
8,9.24c aTAtarpayac caturaS caturDA devAn manuzyAM asurAn uta fzIn 24

8,9.25a ko nu gOH ka ekafziH kim u DAma kA ASizaH 
8,9.25c yakzam pfTivyAm ekavfd ekartuH katamo nu saH 25

8,9.26a eko gOr eka ekafzir ekaM DAmEkaDASizaH 
8,9.26c yakzaM pfTivyAm ekavfd ekartur nAti ricyate 26 {24}



virAq vA idam agra AsIt tasyA jAtAyAH sarvam abiBed iyam evedaM BavizyatIti 1

sod akrAmat sA gArhapatye ny akrAmat 
gfhameDI gfhapatir Bavati ya evaM veda 2

sod akrAmat sAhavanIye ny akrAmat 
yanty asya devA devahUtiM priyo devAnAM Bavati ya evaM veda 3

sod akrAmat sA dakziRAgnO ny akrAmat 
yajYarto dakziRIyo vAsateyo Bavati ya evaM veda 4

sod akrAmat sA saBAyAM ny akrAmat 
yanty asya saBAM saByo Bavati ya evaM veda 5

sod akrAmat sA samitO ny akrAmat 
yanty asya samitiM sAmityo Bavati ya evaM veda 6

sod akrAmat sAmantraRe ny akrAmat 
yanty asyAmantraRam AmantraRIyo Bavati ya evaM veda 7 {25}

sod akrAmat sAntarikze caturDA vikrAntAtizWat 8

tAM devamanuzyA abruvann iyam eva tad veda yad uBaya upajIvememAm upa hvayAmahA iti 9

8,10.10a tAm upAhvayanta 10

8,10.11a Urja ehi svaDa ehi sUnfta ehIrAvaty ehIti 11

8,10.12a tasyA indro vatsa AsId gAyatry aBiDAny aBram UDaH 12

8,10.13a bfhac ca raTaMtaraM ca dvO stanAv AstAM yajYAyajYiyaM ca vAmadevyaM ca dvO 13

8,10.14a ozaDIr eva raTaMtareRa devA aduhran vyaco bfhatA 14

8,10.15a apo vAmadevyena yajYaM yajYAyajYiyena 15

8,10.16a ozaDIr evAsmE raTaMtaraM duhe vyaco bfhat 16

8,10.17a apo vAmadevyaM yajYaM yajYAyajYiyaM ya veda 17 {26}

8,10.18a sod akrAmat sA vanaspatIn AgaCat tAM vanaspatayo 'Gnata sA saMvatsare sam aBavat 
8,10.18c tasmAd vanaspatInAM saMvatsare vfkRam api rohati vfScate 'syApriyo BrAtfvyo ya evaM veda 18

8,10.19a sod akrAmat sA pitFn AgaCat tAM pitaro 'Gnata sA mAsi sam aBavat 
8,10.19c tasmAt pitfByo mAsy upamAsyaM dadati pra pitfyARaM panTAM jAnAti ya evaM veda 19

8,10.20a sod akrAmat sA devAn AgaCat tAM devA aGnata sArDamAse sam aBavat 
8,10.20c tasmAd deveByo 'rDamAse vazaw kurvanti pra devayAnaM panTAM jAnAti ya evaM veda 20

8,10.21a sod akrAmat sA manuzyAn AgaCat tAM manuzyA aGnata sA sadyaH sam aBavat 
8,10.21c tasmAn manuzyeBya uBayadyur upa haranty upAsya gfhe haranti ya evaM veda 21 {27}

8,10.22a sod akrAmat sAsurAn AgaCat tAm asurA upAhvayanta mAya ehIti 
8,10.22c tasyA virocanaH prAhrAdir vatsa AsId ayaspAtraM pAtram 
8,10.22e tAM dvimUrDArtvyo 'Dok tAM mAyAm evADok 
8,10.22g tAM mAyAm asurA upa jIvanty upajIvanIyo Bavati ya evaM veda 22

8,10.23a sod akrAmat sA pitFn AgaCat tAM pitara upAhvayanta svaDa ehIti 
8,10.23c tasyA yamo rAjA vatsa AsId rajatapAtraM pAtram 
8,10.23e tAm antako mArtyavo 'Dok tAM svaDAm evADok 
8,10.23g tAM svaDAM pitara upa jIvanty upajIvanIyo Bavati ya evaM veda 23

8,10.24a sod akrAmat sA manuzyAn AgaCat tAM manuzyA upAhvayanterAvaty ehIti 
8,10.24c tasyA manur vEvasvato vatsa AsIt pfTivI pAtram 
8,10.24e tAM pfTI vEnyo 'Dok tAM kfziM ca sasyaM cADok 
8,10.24g te svaDAM kfziM ca sasyaM ca manuzyA upa jIvanti kfzwarADir upajIvanIyo Bavati ya evaM veda 24

8,10.25a sod akrAmat sA saptafzIn AgaCat tAM saptafzaya upAhvayanta brahmaRvaty ehIti 
8,10.25c tasyAH somo rAjA vatsa AsIc CandaH pAtram 
8,10.25e tAM bfhaspatir ANgiraso 'Dok tAM brahma ca tapaS cADok 
8,10.25g tad brahma ca tapaS ca saptafzaya upa jIvanti brahmavarcasy upajIvanIyo Bavati ya evaM veda 25 {28}

8,10.26a sod akrAmat sA devAn AgaCat tAM devA upAhvayantorja ehIti 
8,10.26c tasyA indro vatsa AsIc camasaH pAtram 
8,10.26e tAM devaH savitADok tAm UrjAm evADok 
8,10.26g tAM UrjAM devA upa jIvanty upajIvanIyo Bavati ya evaM veda 26

8,10.27a sod akrAmat sA ganDarvApsarasa AgaCat tAM ganDarvApsarasa upAhvayanta puRyaganDa ehIti 
8,10.27c tasyAS citraraTaH sOryavarcaso vatsa AsIt puzkaraparRaM pAtram 
8,10.27e tAM vasuruciH sOryavarcaso 'Dok tAM puRyam eva ganDam aDok 
8,10.27g taM puRyaM ganDaM ganDarvApsarasa upa jIvanti puRyaganDir upajIvanIyo Bavati ya evaM veda 27

8,10.28a sod akrAmat setarajanAn AgaCat tAm itarajanA upAhvayanta tiroDa ehIti 
8,10.28c tasyAH kubero vESravaRo vatsa AsId AmapAtraM pAtram 
8,10.28e tAM rajatanABiH kaberako 'Dok tAM tiroDAm evADok 
8,10.28g tAM tiroDAm atirajanA pitara upa jIvanti tiro Datte sarvaM pApmAnam upajIvanIyo Bavati ya evaM veda 28

8,10.29a sod akrAmat sA sarpAn AgaCat tAM sarpA upAhvayanta vizavaty ehIti 
8,10.29c tasyAs takzako vESaleyo vatsa AsId alAbupAtraM pAtraM 
8,10.29e tAM DftarAzwra ErAvato 'Dok tAM vizam evADok 
8,10.29g tad vizaM sarvA upa jIvanty upajIvanIyo Bavati ya evaM veda 29 {29}

8,10.30a tad yasmA evaM viduze 'lAbunABiziYcet pratyAhanyAt 30

8,10.31a na ca pratyAhanyAn manasA tvA pratyAhanmIti pratyAhanyAt 31

8,10.32a yat pratyAhanti vizam eva tat pratyAhanti 32

8,10.33a vizam evAsyApriyaM BrAtfvyam anuvizicyate ya evaM veda 33 {30}


divas pfTivyA antarikzAt samudrAd agner vAtAn maDukaSA hi jajYe 
tAM cAyitvAmftaM vasAnAM hfdBiH prajAH prati nandanti sarvAH 1

mahat payo viSvarUpam asyAH samudrasya tvota reta AhuH 
yata Eti maDukaSA rarARA tat prARas tad amftaM nivizwam 2

paSyanty asyAS caritaM pfTivyAM pfTaN naro bahuDA mImAMsamAnAH 
agner vAtAn maDukaSA hi jajYe marutAm ugrA naptiH 3

mAtAdityAnAM duhitA vasUnAM prARaH prajAnAm amftasya nABiH 
hiraRyavarRA maDukaSA GftAcI mahAn BargaS carati martyezu 4

maDoH kaSAm ajanayanta devAs tasyA garBo aBavad viSvarUpaH 
taM jAtaM taruRaM piparti mAtA sa jAto viSvA BuvanA vi cazwe 5

kas taM pra veda ka u taM ciketa yo asyA hfdaH kalaSaH somaDAno akzitaH 
brahmA sumeDAH so asmin madeta 6

sa tO pra veda sa u tO ciketa yAv asyAH stanO sahasraDArAv akzitO 
UrjaM duhAte anapasPurantO 7

hiNkarikratI bfhatI vayoDA uccErGozAByeti yA vratam 
trIn GarmAn aBi vAvaSAnA mimAti mAyuM payate payoBiH 8

yAm ApInAm upasIdanty ApaH SAkvarA vfzaBA ye svarAjaH 
te varzanti te varzayanti tadvide kAmam Urjam ApaH 9

9,1.10a stanayitnus te vAk prajApate vfzA SuzmaM kzipasi BUmyAm aDi 
9,1.10c agner vAtAn maDukaSA hi jajYe marutAm ugrA naptiH 10 {1}

9,1.11a yaTA somaH prAtaHsavane aSvinor Bavati priyaH 
9,1.11c evA me aSvinA varca Atmani DriyatAm 11

9,1.12a yaTA somo dvitIye savana indrAgnyor Bavati priyaH 
9,1.12c evA ma indrAgnI varca Atmani DriyatAm 12

9,1.13a yaTA somas tftIye savana fBURAM Bavati priyaH 
9,1.13c evA ma fBavo varca Atmani DriyatAm 13

9,1.14a maDu janizIya maDu vaMsizIya 
9,1.14c payasvAn agna AgamaM taM mA saM sfja varcasA 14

9,1.15a saM mAgne varcasA sfja saM prajayA sam AyuzA 
9,1.15c vidyur me asya devA indro vidyAt saha fziBiH 15

9,1.16a yaTA maDu maDukftaH saMBaranti maDAv aDi 
9,1.16c evA me aSvinA varca Atmani DriyatAm 16

9,1.17a yaTA makzAH idaM maDu nyaYjanti maDAv aDi 
9,1.17c evA me aSvinA varcas tejo balam ojaS ca DriyatAm 17

9,1.18a yad girizu parvatezu gozv aSvezu yan maDu 
9,1.18c surAyAM sicyamAnAyAM yat tatra maDu tan mayi 18

9,1.19a aSvinA sAraGeRa mA maDunANktaM SuBas patI 
9,1.19c yaTA varcasvatIM vAcam AvadAni janAM anu 19

9,1.20a stanayitnus te vAk prajApate vfzA SuzmaM kzipasi BUmyAM divi 
9,1.20c tAM paSava upa jIvanti sarve teno sezam UrjaM piparti 20

9,1.21a pfTivI daRqo 'ntarikzaM garBo dyOH kaSA vidyut prakaSo hiraRyayo binduH 21

9,1.22a yo vE kaSAyAH sapta maDUni veda maDumAn Bavati 
9,1.22c brAhmaRaS ca rAjA ca DenuS cAnaqvAMS ca vrIhiS ca yavaS ca maDu saptamam 22

9,1.23a maDumAn Bavati maDumad asyAhAryaM Bavati 
9,1.23c maDumato lokAn jayati ya evaM veda 23

9,1.24a yad vIDre stanayati prajApatir eva tat prajAByaH prAdur Bavati 
9,1.24c tasmAt prAcInopavItas tizWe prajApate 'nu mA buDyasveti 
9,1.24e anv enaM prajA anu prajApatir buDyate ya evaM veda 24 {2}



sapatnahanam fzaBaM Gftena kAmaM SikzAmi havizAjyena 
nIcEH sapatnAn mama padaya tvam aBizwuto mahatA vIryeRa 1

yan me manaso na priyaM cakzuzo yan me baBasti nABinandati 
tad duzvapnyaM prati muYcAmi sapatne kAmaM stutvod ahaM Bideyam 2

duzvapnyaM kAma duritaM ca kamAprajastAm asvagatAm avartim 
ugra ISAnaH prati muYca tasmin yo asmaByam aMhUraRA cikitsAt 3

nudasva kAma pra Rudasva kAmAvartiM yantu mama ye sapatnAH 
tezAM nuttAnAm aDamA tamAMsy agne vAstUni nir daha tvam 4

sA te kAma duhitA Denur ucyate yAm Ahur vAcaM kavayo virAjam 
tayA sapatnAn pari vfNgDi ye mama pary enAn prARaH paSavo jIvanaM vfRaktu 5

kAmasyendrasya varuRasya rAjYo vizRor balena savituH savena 
agner hotreRa pra Rude sapatnAM CambIva nAvam udakezu DIraH 6

aDyakzo vAjI mama kAma ugraH kfRotu mahyam asapatnam eva 
viSve devA mama nATaM Bavantu sarve devA havam A yantu ma imam 7

idam AjyaM Gftavaj juzARAH kAmajyezWA iha mAdayaDvam 
kfRvanto mahyam asapatnam eva 8

indrAgnI kAma saraTaM hi BUtvA nIcEH sapatnAn mama pAdayATaH 
tezAM pannAnAm aDamA tamAMsy agne vAstUny anunirdaha tvam 9

9,2.10a jahi tvam kAma mama ye sapatnA anDA tamAMsy ava pAdayEnAn 
9,2.10c nirindriyA arasAH santu sarve mA te jIvizuH katamac canAhaH 10 {3}

9,2.11a avaDIt kAmo mama ye sapatnA uruM lokam akaran mahyam eDatum 
9,2.11c mahyaM namantAM pradiSaS catasro mahyaM zaq urvIr Gftam A vahantu 11

9,2.12a te 'DarAYcaH pra plavantAM CinnA nOr iva banDanAt 
9,2.12c na sAyakapraRuttAnAM punar asti nivartanam 12

9,2.13a agnir yava indro yavaH somo yavaH 
9,2.13c yavayAvAno devA yavayantv enam 13

9,2.14a asarvavIraS caratu praRutto dvezyo mitrAnAM parivargyaH svAnAm 
9,2.14c uta pfTivyAm ava syanti vidyuta ugro vo devaH pra mfRat sapatnAn 14

9,2.15a cyutA ceyaM bfhaty acyutA ca vidyud biBarti stanayitnUMS ca sarvAn 
9,2.15c udyann Adityo draviRena tejasA nIcEH sapatnAn nudatAM me sahasvAn 15

9,2.16a yat te kAma Sarma trivarUTam udBu brahma varma vitatam anativyADyaM kftam 
9,2.16c tena sapatnAn pari vfNgDi ye mama pary enAn prARaH paSavo jIvanaM vfRaktu 16

9,2.17a yena devA asurAn prARudanta yenendro dasyUn aDamaM tamo ninAya 
9,2.17c tena tvaM kAma mama ye sapatnAs tAn asmAl lokAt pra Rudasva dUram 17

9,2.18a yaTA devA asurAn prARudanta yaTendro dasyUn aDamaM tamo babADe 
9,2.18c taTA tvaM kAma mama ye sapatnAs tAn asmAl lokAt pra Rudasva dUram 18

9,2.19a kAmo jajYe praTamo nEnaM devA ApuH pitaro na martyAH 
9,2.19c tatas tvam asi jyAyAn viSvahA mahAMs tasmE te kAma nama it kfnomi 19

9,2.20a yAvatI dyAvApfTivI varimRA yAvad ApaH sizyadur yAvad agniH 
9,2.20c tatas tvam asi jyAyAn viSvahA mahAMs tasmE te kAma nama it kfRomi 20 {4}

9,2.21a yAvatIr diSaH pradiSo vizUcIr yAvatIr ASA aBicakzaRA divaH 
9,2.21c tatas tvam asi jyAyAn viSvahA mahAMs tasmE te kAma nama it kfRomi 21

9,2.22a yAvatIr BfNgA jatvaH kurUravo yAvatIr vaGA vfkzasarpyo baBUvuH 
9,2.22c tatas tvam asi jyAyAn viSvahA mahAMs tasmE te kAma nama it kfRomi 22

9,2.23a jyAyAn nimizato 'si tizWato jyAyAnt samudrAd asi kAma manyo 
9,2.23c tatas tvam asi jyAyAn viSvahA mahAMs tasmE te kAma nama it kfnomi 23

9,2.24a na vE vAtaS cana kAmam Apnoti nAgniH sUryo nota candramAH 
9,2.24c tatas tvam asi jyAyAn viSvahA mahAMs tasmE te kAma nama it kfRomi 24

9,2.25a yAs te SivAs tanvaH kAma BadrA yABiH satyaM Bavati yad vfRize 
9,2.25c tABiz wvam asmAM aBisaMviSasvAnyatra pApIr apa veSayA DiyaH 25 {5}


upamitAM pratimitAm aTo parimitAm uta 
SAlAyA viSvavArAyA nadDAni vi cftAmasi 1

yat te nadDaM viSvavAre pASo granTiS ca yaH kftaH 
bfhaspatir ivAhaM balaM vAcA vi sraMsayAmi tat 2

A yayAma saM babarha granTIMS cakAra te dfQAn 
parUMzi vidvAM CastevendreRa vi cftAmasi 3

vaMSAnAM te nahanAnAM prARAhasya tfRasya ca 
pakzARAM viSvavAre te nadDAni vi cftAmasi 4

saMdaMSAnAM paladAnAM parizvaYjalyasya ca 
idaM mAnasya patnyA nadDAni vi cftAmasi 5

yAni te 'ntaH SikyAny AbeDU raRyAya kam 
pra te tAni cftAmasi SivA mAnasya patni na udDitA tanve Bava 6

havirDAnam agniSAlaM patnInAM sadanaM sadaH 
sado devAnAm asi devi SAle 7

akzum opaSaM vitataM sahasrAkzaM vizUvati 
avanadDam aBihitaM brahmaRA vi cftAmasi 8

yas tvA SAle pratigfhRAti yena cAsi mitA tvam 
uBO mAnasya patni tO jIvatAM jaradazwI 9

9,3.10a amutrEnam A gaCatAd dfQA nadDA parizkftA 
9,3.10c yasyAs te vicftAmasy aNgamaNgaM paruzparuH 10 {6}

9,3.11a yas tvA SAle nimimAya saMjaBAra vanaspatIn 
9,3.11c prajAyE cakre tvA SAle paramezWI prajApatiH 11

9,3.12a namas tasmE namo dAtre SAlApataye ca kfRmaH 
9,3.12c namo 'gnaye pracarate puruzAya ca te namaH 12

9,3.13a goByo aSveByo namo yac CAlAyAM vijAyate 
9,3.13c vijAvati prajAvati vi te pASAMS cftAmasi 13

9,3.14a agnim antaS CAdayasi puruzAn paSuBiH saha 
9,3.14c vijAvati prajAvati vi te pASAMS cftAmasi 14

9,3.15a antarA dyAM ca pfTivIM ca yad vyacas tena SAlAM prati gfhRAmi ta imAm 
9,3.15c yad antarikzaM rajaso vimAnaM tat kfRve 'ham udaraM SevaDiByaH 
9,3.15e tena SAlAM prati gfhRAmi tasmE 15

9,3.16a UrjasvatI payasvatI pfTivyAM nimitA mitA 
9,3.16c viSvAnnaM biBratI SAle mA hiMsIH pratigfhRataH 16

9,3.17a tfREr AvftA paladAn vasAnA rAtrIva SAlA jagato niveSanI 
9,3.17c mitA pfTivyAM tizWasi hastinIva padvatI 17

9,3.18a iwasya te vi cftAmy apinadDam aporRuvan 
9,3.18c varuRena samubjitAM mitraH prAtar vy ubjatu 18

9,3.19a brahmaRA SAlAM nimitAM kaviBir nimitAM mitAm 
9,3.19c indrAgnI rakzatAM SAlAm amftO somyaM sadaH 19

9,3.20a kulAye 'Di kulAyaM koSe koSaH samubjitaH 
9,3.20c tatra marto vi jAyate yasmAd viSvaM prajAyate 20 {7}

9,3.21a yA dvipakzA catuzpakzA zawpakzA yA nimIyate 
9,3.21c azwApakzAM daSapakzAM SAlAM mAnasya patnIm agnir garBa ivA Saye 21

9,3.22a pratIcIM tvA pratIcInaH SAle prEmy ahiMsatIm 
9,3.22c agnir hy antar ApaS ca ftasya praTamA dvAH 22

9,3.23a imA ApaH pra BarAmy ayakzmA yakzmanASanIH 
9,3.23c gfhAn upa pra sIdAmy amftena sahAgninA 23

9,3.24a mA naH pASaM prati muco gurur BAro laGur Bava 
9,3.24c vaDUm iva tvA SAle yatrakAmaM BarAmasi 24

9,3.25a prAcyA diSaH SAlAyA namo mahimne svAhA deveByaH svAhyeByaH 25

9,3.26a dakziRAyA diSaH SAlAyA namo mahimne svAhA deveByaH svAhyeByaH 26

9,3.27a pratIcyA diSaH SAlAyA namo mahimne svAhA deveByaH svAhyeByaH 27

9,3.28a udIcyA diSaH SAlAyA namo mahimne svAhA deveByaH svAhyeByaH 28

9,3.29a DruvAyA diSaH SAlAyA namo mahimne svAhA deveByaH svAhyeByaH 29

9,3.30a UrDvAyA diSaH SAlAyA namo mahimne svAhA deveByaH svAhyeByaH 30

9,3.31a diSodiSaH SAlAyA namo mahimne svAhA deveByaH svAhyeByaH 31 {8}



sAhasras tveza fzaBaH payasvAn viSvA rUpARi vakzaRAsu biBrat 
BadraM dAtre yajamAnAya SIkzan bArhaspatya usriyas tantum AtAn 1

apAM yo agne pratimA baBUva praBUH sarvasmE pfTivIva devI 
pitA vatsAnAM patir aGnyAnAM sAhasre poze api naH kfRotu 2

pumAn antarvAnt sTaviraH payasvAn vasoH kabanDaM fzaBo biBarti 
tam indrAya paTiBir devayAnEr hutam agnir vahatu jAtavedAH 3

pitA vatsAnAM patir aGnyAnAM aTo pitA mahatAM gargarARAm 
vatso jarAyu pratiDuk pIyUza AmikzA GftaM tad v asya retaH 4

devAnAM BAga upanAha ezo 'pAM rasa ozaDInAM Gftasya 
somasya Bakzam avfRIta Sakro bfhann adrir aBavad yac CarIram 5

somena pUrRaM kalaSaM biBarzi tvastA rupARAM janitA paSUnAm 
SivAs te santu prajanva iha yA imA ny asmaByaM svaDite yaCa yA amUH 6

AjaM biBarti Gftam asya retaH sAhasraH pozas tam u yajYam AhuH 
indrasya rUpam fzaBo vasAnaH so asmAn devAH Siva Etu dattaH 7

indrasyOjo varuRasya bAhU aSvinor aMsO marutAm iyaM kakut 
bfhaspatiM saMBftam etam Ahur ye DIrAsaH kavayo ye manIziRaH 8

dEvIr viSaH payasvAn A tanozi tvAm indraM tvAM sarasvantam AhuH 
sahasraM sa ekamuKA dadAti yo brAhmaRa fzaBam Ajuhoti 9
9,4.10a bfhaspatiH savitA te vayo daDO tvazwur vAyoH pary AtmA ta ABftaH 
9,4.10c antarikze manasA tvA juhomi barhiz we dyAvApfTivI uBe stAm 10 {9}

9,4.11a ya indra iva devezu gozv eti vivAvadat 
9,4.11c tasya fzaBasyANgAni brahmA saM stOtu BadrayA 11

9,4.12a pArSve AstAm anumatyA BagasyAstAm anUvfjO 
9,4.12c azWIvantAv abravIn mitro mamEtO kevalAv iti 12

9,4.13a Basad AsId AdityAnAM SroRI AstAM bfhaspateH 
9,4.13c puCaM vAtasya devasya tena DUnoty ozaDIH 13

9,4.14a gudA Asant sinIvAlyAH sUryAyAs tvacam abruvan 
9,4.14c utTAtur abruvan pada fzaBaM yad akalpayan 14

9,4.15a kroqa AsIj jAmiSaMsasya somasya klaSo DftaH 
9,4.15c devAH saMgatya yat sarva fzaBaM vyakalpayan 15

9,4.16a te kuzWikAH saramAyE kurmeByo adaDuH SaPAn 
9,4.16c UbaDyam asya kIteByaH SvavarteByo aDArayan 16

9,4.17a SfNgAByAM rakza fzaty avartim hanti cakzuzA 
9,4.17c SfRoti BadraM karRAByAM gavAM yaH patir aGnyaH 17

9,4.18a SatayAjaM sa yajate nEnaM dunvanty agnayaH 
9,4.18c jinvanti viSve taM devA yo brAhmaRa fzaBam Ajuhoti 18

9,4.19a brAhmaReBya fzaBaM dattvA varIyaH kfRute manaH 
9,4.19c puzwiM so aGnyAnAM sve gozWe 'va paSyate 19

9,4.20a gAvaH santu prajAH santv aTo astu tanUbalam 
9,4.20c tat sarvam anu manyantAM devA fzaBadAyine 20

9,4.21a ayaM pipAna indra id rayiM daDAtu cetanIm 
9,4.21c ayaM DenuM suduGAM nityavatsAM vaSaM duhAM vipaScitaM paro divaH 21

9,4.22a piSaNgarUpo naBaso vayoDA EndraH Suzmo viSvarUpo na Agan 
9,4.22c Ayur asmaByaM daDat prajAM ca rAyaS ca pozEr aBi naH sacatAm 22

9,4.23a upehopaparcanAsmin gozWa upa pfYca naH 
9,4.23c upa fzaBasya yad reta upendra tava vIryam 23

9,4.24a etaM vo yuvAnaM prati daDmo atra tena krIqantIS carata vaSAM anu 
9,4.24c mA no hAsizwa januzA suBAgA rAyaS ca pozEr aBi naH sacaDvam 24 {10}



A nayEtam A raBasva sukftAM lokam api gaCatu prajAnan 
tIrtvA tamAMsi bahuDA mahAnty ajo nAkam A kramatAM tftIyam 1

indrAya BAgaM pari tvA nayAmy asmin yajYe yajamAnAya sUrim 
ye no dvizanty anu tAn raBasvAnAgaso yajamAnasya vIrAH 2

pra pado 'va nenigDi duScaritaM yac cacAra SudDEH SaPEr A kramatAM prajAnan 
tIrtvA tamAMsi bahuDA vipaSyann ajo nAkam A kramatAM tftIyam 3

anuCya SyAmena tvacam etAM viSastar yaTAparv asinA mABi maMsTAH 
mABi druhaH paruSaH kalpayEnaM tftIye nAke aDi vi SrayEnam 4

fcA kumBIm aDy agnO SrayAmy A siYcodakam ava Dehy enam 
paryADattAgninA SamitAraH Sfto gaCatu sukftAM yatra lokaH 5

ut krAmAtaH pari ced ataptas taptAc caror aDi nAkaM tftIyam 
agner agnir aDi saM baBUviTa jyotizmantam aBi lokaM jayEtam 6

ajo agnir ajam u jyotir Ahur ajaM jIvatA brahmaRe deyam AhuH 
ajas tamAMsy apa hanti dUram asmiMl loke SraddaDAnena dattaH 7

paYcOdanaH paYcaDA vi kramatAm AkraMsyamAnas trIRi jyotIMzi 
IjAnAnAM sukftAM prehi maDyaM tftIye nAke aDi vi Srayasva 8

ajA roha sukftAM yatra lokaH SaraBo na catto 'ti durgAny ezaH 
paYcOdano brahmaRe dIyamAnaH sa dAtAraM tfptyA tarpayAti 9

9,5.10a ajas trinAke tridive tripfzWe nAkasya pfzWe dadivAMsaM daDAti 
9,5.10c paYcOdano brahmaRe dIyamAno viSvarUpA DenuH kAmaduGAsy ekA 10 {11}

9,5.11a etad vo jyotiH pitaras tftIyaM paYcOdanaM brahmaRe 'jaM dadAti 
9,5.11c ajas tamAMsy apa hanti dUram asmiMl loke SraddaDAnena dattaH 11

9,5.12a IjAnAnAM sukftAM lokam Ipsan paYcOdanaM brahmaRe 'jaM dadAti 
9,5.12c sa vyAptim aBi lokaM jayEtaM Sivo 'smaByaM pratigfhIto astu 12

9,5.13a ajo hy agner ajanizwa SokAd vipro viprasya sahaso vipaScit 
9,5.13c izwaM pUrtam aBipUrtaM vazawkftaM tad devA ftuSaH kalpayantu 13

9,5.14a amotaM vAso dadyAd DiraRyam api dakziRAm 
9,5.14c taTA lokAnt sam Apnoti ye divyA ye ca pArTivAH 14

9,5.15a etAs tvAjopa yantu DArAH somyA devIr GftapfzWA maDuScutaH 
9,5.15c staBAn pfTivIm uta dyAM nAkasya pfzWe 'Di saptaraSmO 15

9,5.16a ajo 'sy aja svargo 'si tvayA lokam aNgirasaH prAjAnan 
9,5.16c taM lokaM puRyaM pra jYezam 16

9,5.17a yenA sahasraM vahasi yenAgne sarvavedasam 
9,5.17c tenemaM yajYaM no vaha svar devezu gantave 17

9,5.18a ajaH pakvaH svarge loke daDAti paYcOdano nirftiM bADamAnaH 
9,5.18c tena lokAnt sUryavato jayema 18

9,5.19a yaM brAhmaRe nidaDe yaM ca vikzu yA vipruza odanAnAm ajasya 
9,5.19c sarvaM tad agne sukftasya loke jAnItAn naH saMgamane paTInAm 19

9,5.20a ajo vA idam agne vy akramata tasyora iyam aBavad dyOH pfzwiham 
9,5.20c antarikzaM maDyam diSaH pArSve samudrO kukzI 20 {12}

9,5.21a satyaM ca rtaM ca cakzuzI viSvaM satyaM SradDA prARo virAw SiraH 
9,5.21c eza vA aparimito yajYo yad ajaH paYcOdanaH 21

9,5.22a aparimitam eva yajYam Apnoty aparimitaM lokam ava rundDe 
9,5.22c yo 'jaM paYcOdanaM dakziRAjyotizaM dadAti 22

9,5.23a nAsyAsTIni BindyAn na majjYo nir Dayet 
9,5.23c sarvam enaM samAdAyedamidaM pra veSayet 23

9,5.24a idamidam evAsya rUpaM Bavati tenEnaM saM gamayati 
9,5.24c izaM maha Urjam asmE duhe yo 'jaM paYcOdanam dakziRAjyotizaM dadAti 24

9,5.25a paYca rukmA paYca navAni vastrA paYcAsmE DenavaH kAmaduGA Bavanti 
9,5.25c yo 'jaM paYcOdanaM dakziRAjyotizaM dadAti 25

9,5.26a paYca rukmA jyotir asmE Bavanti varma vAsAMsi tanve Bavanti 
9,5.26c svargaM lokam aSnute yo 'jaM paYcOdanaM dakziRAjyotizam dadAti 26

9,5.27a yA pUrvaM patiM vittvA 'TAnyaM vindate 'param 
9,5.27c paYcOdanaM ca tAv ajaM dadAto na vi yozataH 27

9,5.28a samAnaloko Bavati punarBuvAparaH patiH 
9,5.28c yo 'jaM paYcOdanam dakziRAjyotizaM dadAti 28

9,5.29a anupUrvavatsAM Denum anaqvAham upabarhaRam 
9,5.29c vAso hiraRyaM dattvA te yanti divam uttamAm 29

9,5.30a AtmAnaM pitaraM putraM pOtraM pitAmaham 
9,5.30c jAyAM janitrIM mAtaraM ye priyAs tAn upa hvaye 30 {13}

9,5.31a yo vE nEdAGaM nAma rtuM veda 
9,5.31c eza vE nEdAGo nAma rtur yad ajaH paYcOdanaH 
9,5.31e nir evApriyasya BrAtfvyasya SriyaM dahati Bavaty AtmanA 

9,5.32a yo vE kurvantaM nAma rtuM veda 
9,5.32c kurvatIMkurvatIm evApriyasya BrAtfvyasya SriyaM A datte 
9,5.32e eza vE kurvan nAma rtur yad ajaH paYcOdanaH 

9,5.33a yo vE saMyantaM nAma rtuM veda 
9,5.33c saMyatIMsaMyatIm evApriyasya BrAtfvyasya SriyaM A datte 
9,5.33e eza vE saMyan nAma rtur yad ajaH paYcOdanaH 

9,5.34a yo vE pinvantaM nAma rtum veda 
9,5.34c pinvatIMpinvatIm evApriyasya BrAtfvyasya SriyaM A datte 
9,5.34e eza vE pinvan nAma rtur yad ajaH paYcOdanaH 

9,5.35a yo vA udyantaM nAma rtuM veda 
9,5.35c udyatIMudyatIm evApriyasya BrAtfvyasya SriyaM A datte 
9,5.35e eza vA udyann nAma rtur yad ajaH paYcOdanaH 

9,5.36a yo vA aBiBuvaM nAma rtuM veda 
9,5.36c aBiBavantImaBiBavantIm evApriyasya BrAtfvyasya SriyaM A datte 
9,5.36e eza vA aBiBUr nAma rtur yad ajaH paYcOdanaH 

9,5.37a ajaM ca pacata paYca cOdanAn 
9,5.37c sarvA diSaH saMmanasaH saDrIcIH sAntardeSAH prati gfhnantu ta etam 37

9,5.38a tAs te rakzantu tava tuByam etaM tABya AjyaM havir idaM juhomi 38 {14}



yo vidyAd brahma pratyakzaM parUMzi yasya saMBArA fco yasyAnUkyam 1

sAmAni yasya lomAni yajur hfdayam ucyate paristaraRam id DaviH 2

yad vA atiTipatir atiTIn pratipaSyati devayajanaM prekzate 3

yad aBivadati dIkzAm upEti yad udakaM yAcaty apaH pra Rayati 4

yA eva yajYa ApaH praRIyante tA eva tAH 5

yat tarpaRam Aharanti ya evAgnIzomIyaH paSur baDyate sa eva saH 6

yad AvasaTAn kalpayanti sadohavirDAnAny eva tat kalpayanti 7

yad upastfRanti barhir eva tat 8

yad upariSayanam Aharanti svargam eva tena lokam ava rundDe 9

9,6.10a yat kaSipUpabarhaRam Aharanti pariDaya eva te 10

9,6.11a yad AYjanAByaYjanam Aharanty Ajyam eva tat 11

9,6.12a yat purA parivezAt svAdam Aharanti purodASAv eva tO 12

9,6.13a yad aSanakftaM hvayanti havizkftam eva tad Dvayanti 13

9,6.14a ye vrIhayo yavA nirupyante 'MSava eva te 14

9,6.15a yAny ulUKalamusalAni grAvARa eva te 15

9,6.16a SUrpaM pavitraM tuzA fjIzABizavaRIr ApaH 16

9,6.17a srug darvir nekzaRam AyavanaM droRakalaSAH kumByo vAyavyAni pAtrARIyam eva kfzRAjinam 17 {15}

9,6.18a yajamAnabrAhmaRaM vA etad atiTipatiH kurute yad AhAryARi prekzata idaM BUyA3 idA3m iti 18

9,6.19a yad Aha BUya ud Dareti prARam eva tena varzIyAMsaM kurute 19

9,6.20a upa harati havIMzy A sAdayati 20

9,6.21a tezAm AsannAnAm atiTir Atman juhoti 21

9,6.22a srucA hastena prARe yUpe srukkAreRa vazawkAreRa 22

9,6.23a ete vE priyAS cApriyAS ca rtvijaH svargaM lokaM gamayanti yad atiTayaH 23

9,6.24a sa ya evaM vidvAn na dvizann aSnIyAn na dvizato 'nnam aSnIyAn na mImAMsitasya na mImAMsamAnasya 24

9,6.25a sarvo vA eza jagDapApmA yasyAnnam aSnanti 25

9,6.26a sarvo vA eso 'jagDapApmA yasyAnnam nASnanti 26

9,6.27a sarvadA vA eza yuktagrAvArdrapavitro vitatADvara AhftayajYakratur ya upaharati 27

9,6.28a prAjApatyo vA etasya yajYo vitato ya upaharati 28

9,6.29a prajApater vA eza vikramAn anuvikramate ya upaharati 29

9,6.30a yo 'tiTInAM sa AhavanIyo yo veSmani sa gArhapatyo yasmin pacanti sa dakziRAgniH 30 {16}

9,6.31a izwaM ca vA eza pUrtaM ca gfhARAm aSnAti yaH pUrvo 'tiTer aSnAti 31

9,6.32a payaS ca vA eza rasaM ca gfhARAm aSnAti yaH pUrvo 'tiTer aSnAti 32

9,6.33a UrjAM ca vA eza sPAtiM ca gfhARAm aSnAti yaH pUrvo 'tiTer aSnAti 33

9,6.34a prajAM vA eza paSUMS ca gfhARAm aSnAti yaH pUrvo 'tiTer aSnAti 34

9,6.35a kIrtiM vA eza yaSaS ca gfhARAm aSnAti yaH pUrvo 'tiTer aSnAti 35

9,6.36a SriyaM vA eza saMvidaM ca gfhARAm aSnAti yaH pUrvo 'tiTer aSnAti 36

9,6.37a eza vA atiTir yac Crotriyas tasmAt pUrvo nASnIyAt 37

9,6.38a aSitAvaty atiTAv aSnIyAd yajYasya sAtmatvAya yajYasyAviCedAya tad vratam 38

9,6.39a etad vA u svAdIyo yad aDigavaM kzIraM vA mAMsaM vA tad eva nASnIyAt 39 {17}

9,6.40a sa ya evaM vidvAn kzIram upasicyopaharati 
9,6.40c yAvad agnizwomenezwvA susamfdDenAvarundDe tAvad enenAva rundDe 40

9,6.41a sa ya evaM vidvAnt sarpir upasicyopaharati 
9,6.41c yAvad atirAtreRezwvA susamfdDenAvarundDe tAvad enenAva rundDe 41

9,6.42a sa ya evaM vidvAn maDUpasicyopaharati 
9,6.42c yAvad sattrasadyenezwvA susamfdDenAvarundDe tAvad enenAva rundDe 42

9,6.43a sa ya evaM vidvAn mAMsam upasicyopaharati 
9,6.43c yAvad dvAdaSAhenezwvA susamfdDenAvarundDe tAvad enenAva rundDe 43

9,6.44a sa ya evaM vidvAn udakam upasicyopaharati 
9,6.44c prajAnAM prajananAya gaCati pratizWAM priyaH prajAnAM Bavati ya evaM vidvAn upasicyopaharati 44 {18}

9,6.45a tasmA uzA hiN kfRoti savitA pra stOti 
9,6.45c bfhaspatir Urjayod gAyati tvazwA puzwyA prati harati viSve devA niDanam 2
9,6.45e niDanaM BUtyAH prajAyAH paSUnAM Bavati ya evaM veda 45

9,6.46a tasmA udyant sUryo hiN kfRoti saMgavaH pra stOti 
9,6.46c maDyandina ud gAyaty aparAhRaH prati haraty astaMyan niDanam 
9,6.46e niDanaM BUtyAH prajAyAH paSUnAM Bavati ya evaM veda 46

9,6.47a tasmA aBro Bavan hiN kfRoti stanayan pra stOti 
9,6.47c vidyotamAnaH prati harati varzann ud gAyaty udgfhRan niDanam 
9,6.47e niDanaM BUtyAH prajAyAH paSUnAM Bavati ya evaM veda 47

9,6.48a atiTIn prati paSyati hiN kfRoty aBi vadati pra stOty udakam yAcaty ud gAyati 
9,6.48c upa harati prati haraty ucCizwaM niDanam 
9,6.48e niDanaM BUtyAH prajAyAH paSUnAM Bavati ya evam veda 48 {19}
9,6.48a yat kzattAraM hvayaty A SrAvayaty eva tat 49

9,6.50a yat pratiSfRoti pratyASrAvayaty eva tat 50

9,6.51a yat parivezwAraH pAtrahastAH pUrve cApare ca prapadyante camasADvaryava eva te 51

9,6.52a tezAM na kaS canAhotA 52

9,6.53a yad vA atiTipatir atiTIn parivizya gfhAn upodEty avaBfTam eva tad upAvEti 53

9,6.54a yat saBAgayati dakziRAH saBAgayati yad anutizWata udavasyaty eva tat 54

9,6.55a sa upahUtaH pfTivyAM Bakzayaty upahUtas tasmin yat pfTivyAM viSvarUpam 55

9,6.56a sa upahUto 'ntarikze Bakzayaty upahUtas tasmin yad divi viSvarUpam 56

9,6.57a sa upahUto divi Bakzayaty upahUtas tasmin yad divi viSvarUpam 57

9,6.58a sa upahUto devezu Bakzayaty upahUtas tasmin yad divi viSvarUpam 58

9,6.59a sa upahUto lokezu Bakzayaty upahUtas tasmin yad divi viSvarUpam 59

9,6.60a sa upahUta upahUtaH 60

9,6.61a ApnotImaM lokam Apnoty amum 61

9,6.62a jyotizmato lokAn jayati ya evaM veda 62 {20}



prajApatiS ca paramezWI ca SfNge indraH Siro agnir lalAwaM yamaH kfkAwam 1

somo rAjA mastizko dyOr uttarahanuH pfTivy aDarahanuH 2

vidyuj jihvA maruto dantA revatir grIvAH kfttikA skanDA Garmo vahaH 3

viSvaM vAyuH svargo lokaH kfzRadraM viDaraRI nivezyaH 4

SyenaH kroto 'ntarikzaM pAjasyaM bfhaspatiH kakud bfhatIH kIkasAH 5

devAnAM patnIH pfzwaya upasadaH parSavaH 6

mitraS ca varuRaS cAMsO tvazwA cAryamA ca dozaRI mahAdevo bAhU 7

indrARI Basad vAyuH puCaM pavamAno bAlAH 8

brahma ca kzatraM ca SroRI balam UrU 9

9,7.10a DAtA ca savitA cAzWIvantO jaNGA ganDarvA apsarasaH kuzWikA aditiH SaPAH 10

9,7.11a ceto hfdayaM yakfn meDA vrataM purItat 11

9,7.12a kzut kukzir irA vanizWuH parvatAH plASayaH 12

9,7.13a kroDo vfkkO manyur ARqO prajA SepaH 13

9,7.14a nadI sUtrI varzasya pataya stanA stanayitnur UDaH 14

9,7.15a viSvavyacAs carmOzaDayo lomAni nakzatrARi rUpam 15

9,7.16a devajanA gudA manuzyA AntrARy atrA udaram 16

9,7.17a rakzAMsi lohitam itarajanA UbaDyam 17

9,7.18a aBraM pIbo majjA niDanam 18

9,7.19a agnir AsIna utTito 'SvinA 19

9,7.20a indraH prAN tizWan dakziRA tizWan yamaH 20

9,7.21a pratyaN tizWan DAtodaN tizWant savitA 21

9,7.22a tfRAni prAptaH somo rAjA 22

9,7.23a mitra IkzamARa Avftta AnandaH 23

9,7.24a yujyamAno vESvadevo yuktaH prajApatir vimuktaH sarvam 24

9,7.25a etad vE viSvarUpaM sarvarUpaM gorUpam 25

9,7.26a upEnaM viSvarUpAH sarvarUpAH paSavas tizWanti ya evaM veda 26 {21}



SIrzaktiM SIrzAmayaM karRaSUlaM vilohitam 
sarvaM SIrzanyaM te rogaM bahir nir mantrayAmahe 1

karRAByAM te kaNkUzeByaH karRaSUlaM visalpakam 
sarvaM SIrzanyaM te rogaM bahir nir mantrayAmahe 2

yasya hetoH pracyavate yakzmaH karRato AsyataH 
sarvaM SIrzanyaM te rogaM bahir nir mantrayAmahe 3
yaH kfRoti pramotam anDaM kfRoti pUruzam 
sarvaM SIrzanyaM te rogaM bahir nir mantrayAmahe 4

aNgaBedam aNgajvaram viSvANgyaM visalpakam 
sarvaM SIrzanyaM te rogaM bahir nir mantrayAmahe 5

yasya BImaH pratIkASa udvepayati pUruzam 
takmAnaM viSvaSAradaM bahir nir mantrayAmahe 6

ya UrU anusarpaty aTo eti gavInike 
yakzmaM te antar aNgeByo bahir nir mantrayAmahe 7

yadi kAmAd apakAmAd DfdayAj jAyate pari 
hfdo balAsam aNgeByo bahir nir mantrayAmahe 8

harimARaM te aNgeByo 'pvAm antarodarAt 
yakzmoDAm antar Atmano bahir nir mantrayAmahe 9

9,8.10a Aso balAso Bavatu mUtraM Bavatv Amayat 
9,8.10c yakzmARAM sarvezAM vizaM nir avocam ahaM tvat 10 {22}

9,8.11a bahir bilaM nir dravatu kAhAbAhaM tavodarAt 
9,8.11c yakzmARAM sarvezAM vizaM nir avocam ahaM tvat 11

9,8.12a udarAt te klomno nAByA hfdayAd aDi 
9,8.12c yakzmARAM sarvezAM vizaM nir avocam ahaM tvat 12

9,8.13a yAH sImAnaM virujanti mUrDAnaM praty arzanIH 
9,8.13c ahiMsantIr anAmayA nir dravantu bahir bilam 13

9,8.14a yA hfdayam uparzanty anutanvanti kIkasAH 
9,8.14c ahiMsantIr anAmayA nir dravantu bahir bilam 14

9,8.15a yAH pArSve uparzanty anunikzanti pfzwIH 
9,8.15c ahiMsantIr anAmayA nir dravantu bahir bilam 15

9,8.16a yAs tiraScIH uparzanty arzaRIr vakzaRAsu te 
9,8.16c ahiMsantIr anAmayA nir dravantu bahir bilam 16

9,8.17a yA gudA anusarpanty AntrARi mohayanti ca 
9,8.17c ahiMsantIr anAmayA nir dravantu bahir bilam 17

9,8.18a yA majjYo nirDayanti parUMzi virujanti ca 
9,8.18c ahiMsantIr anAmayA nir dravantu bahir bilam 18

9,8.19a ye aNgAni madayanti yakzmAso ropaRAs tava 
9,8.19c yakzmARAM sarvezAM vizaM nir avocam ahaM tvat 19

9,8.20a visalpasya vidraDasya vAtIkArasya vAlajeH 
9,8.20c yakzmARAM sarvezAM vizaM nir avocam ahaM tvat 20

9,8.21a pAdAByAM te jAnuByAM SroRiByAM pari BaMsasaH 
9,8.21c anUkAd arzaRIr uzRihAByaH SIrzRo rogam anInaSam 21

9,8.22a saM te SIrzRaH kapAlAni hfdayasya ca yo viDuH 
9,8.22c udyann Aditya raSmiBiH SIrzRo rogam anInaSo 'NgaBedam aSISamaH 22 {23}



asya vAmasya palitasya hotus tasya BrAtA maDyamo asty aSnaH 
tftIyo BrAtA GftapfzWo asyAtrApaSyaM viSpatiM saptaputram 1

sapta yuYjanti raTam ekacakram eko aSvo vahati saptanAmA 
trinABi cakram ajaram anarvaM yatremA viSvA BuvanADi tasTuH 2

imaM raTam aDi ye sapta tasTuH saptacakraM sapta vahanty aSvAH 
sapta svasAro aBi saM navanta yatra gavAm nihitA sapta nAma 3

ko dadarSa praTamaM jAyamAnam asTanvantaM yad anasTA biBarti 
BUmyA asur asfg AtmA kva svit ko vidvAMsam upa gAt prazwum etat 4

iha bravItu ya Im aNga vedAsya vAmasya nihitaM padaM veH 
SIrzRaH kzIraM duhrate gAvo asya vavriM vasAnA udakaM padA 'puH 5

pAkaH pfCAmi manasA 'vijAnan devAnAm enA nihitA padAni 
vatse bazkaye 'Di sapta tantUn vi tatnire kavaya otavA u 6

acikitvAMs cikituzaS cid atra kavIn pfCAmi vidvano na vidvAn 
vi yas tastamBa zaw imA rajAMsy ajasya rUpe kiM api svid ekam 7

mAtA pitaram fta A baBAja 'DIty agre manasA saM hi jagme 
sA bIBatsur garBarasA nividDA namasvanta id upavAkam IyuH 8

yuktA mAtAsid Duri dakziRAyA atizWad garBo vfjanIzv antaH 
amImed vatso anu gAm apaSyad viSvarUpyaM trizu yoganezu 9

9,9.10a tisro matFs trIn pitFn biBrad eka urDvas tasTO nem ava glApayanta 
9,9.10c mantrayante divo amuzya pfzWe viSvavido vAcam aviSvavinnAm 10 {24}

9,9.11a paYcAre cakre parivartamAne yasminn AtasTur BuvanAni viSvA 
9,9.11c tasya nAkzas tapyate BUriBAraH sanAd eva na Cidyate sanABiH 11

9,9.12a paYcapAdaM pitaraM dvAdaSAkftiM diva AhuH pare arDe purIziRam 
9,9.12c aTeme anya upare vicakzaRe saptacakre zaqara Ahur arpitam 12

9,9.13a dvAdaSAraM nahi taj jarAya varvarti cakraM pari dyAm ftasya 
9,9.13c A putrA agne miTunAso atra sapta SatAni viMSatiS ca tasTuH 13

9,9.14a sanemi cakram ajaraM vi vavfta uttAnAyAM daSa yuktA vahanti 
9,9.14c sUryasya cakzU rajasEty AvftaM yasminn AtasTur BuvanAni viSvA 14

9,9.15a striyaH satIs tAm u me puMsaH AhuH paSyad akzaRvAnn vi cetad anDaH 
9,9.15c kavir yaH putraH sa Im A ciketa yas tA vijAnAt sa pituz pitAsat 15

9,9.16a sAkaMjAnAM saptaTam Ahur ekajaM zaq id yamA fzayo devajA iti 
9,9.16c tezAm izwAni vihitAni DAmaSa sTAtre rejante vikftAni rUpaSaH 16

9,9.17a avaH pareRa para enA avareRa padA vatsaM biBratI gOr ud asTAt 
9,9.17c sA kadrIcI kaM svid arDaM parAgAt kva svit sUte nahi yUTe asmin 17

9,9.18a avaH pareRa pitaraM yo asya vedAvaH pareRa para enAvareRa 
9,9.18c kavIyamAnaH ka iha pra vocad devaM manaH kuto aDi prajAtam 18

9,9.19a ye arvAYcas tAm u parAca Ahur ye parAYcas tAM u arvAca AhuH 
9,9.19c indraS ca yA cakraTuH soma tAni DurA na yuktA rajaso vahanti 19

9,9.20a dvA suparRA sayujA saKAyA samAnaM vfkzaM pari zasvajAte 
9,9.20c tayor anyaH pippalaM svAdv atty anaSnann anyo aBi cAkaSIti 20

9,9.21a yasmin vfkze maDvadaH suparRA niviSante suvate cADi viSve 
9,9.21c tasya yad AhuH pippalaM svAdv agre tan non naSad yaH pitaraM na veda 21

9,9.22a yatrA suparRA amftasya Bakzam animezaM vidaTABisvaranti 
9,9.22c enA viSvasya Buvanasya gopAH sa mA DIraH pAkam atrA viveSa 22 {25}



yad gAyatre aDi gAyatram AhitaM trEzwuBaM vA trEzwuBAn niratakzata 
yad vA jagaj jagaty AhitaM padaM ya it tad vidus te amftatvam AnuSuH 1

gAyatreRa prati mimIte arkam arkeRa sAma trEzwuBena vAkam 
vAkena vAkaM dvipadA catuzpadAkzareRa mimate sapta vARIH 2

jagatA sinDuM divy askaBAyad raTaMtare sUryaM pary apaSyat 
gAyatrasya samiDas tisra Ahus tato mahnA pra ririce mahitvA 3

upa hvaye suduGAM Denum etAM suhasto goDug uta dohad enAm 
SrezWaM savaM savitA sAvizan no 'BIdDo Garmas tad u zu pra vocat 4

hiNkfRvatI vasupatnI vasUnAM vatsam iCantI manasAByAgAt 
duhAm aSviByAM payo aGnyeyaM sA varDatAM mahate sOBagAya 5

gOr amImed aBi vatsaM mizantaM mUrDAnaM hiNN akfRon mAtavA u 
sfkvARaM Garmam aBi vAvaSAnA mimAti mAyuM payate payoBiH 6

ayaM sa SiNkte yena gOr aBivftA mimAti mayuM DvasanAv aDi SritA 
sA cittiBir ni hi cakAra martyAn vidyud BavantI prati vavrim Ohata 7

anac Caye turagAtu jIvam ejad DruvaM maDya A pastyAnAm 
jIvo mftasya carati svaDABir amartyo martyenA sayoniH 8

viDuM dadrARaM salilasya pfzWe yuvAnaM santaM palito jagAra 
devasya paSya kAvyaM mahitvAdya mamAra sa hyaH sam Ana 9

9,10.10a ya IM cakAra na so asya veda ya IM dadarSa hirug in nu tasmAt 
9,10.10c sa mAtur yonA parivIto antar bahuprajA nirftir A viveSa 10 {26}

9,10.11a apaSyaM gopAm anipadyamAnam A ca parA ca paTiBiS carantam 
9,10.11c sa saDrIcIH sa vizUcIr vasAna A varIvarti Buvanezv antaH 11

9,10.12a dyOr naH pitA janitA nABir atra banDur no mAtA pfTivI mahIyam 
9,10.12c uttAnayoS camvor yonir antar atrA pitA duhitur garBam ADAt 12

9,10.13a pfCAmi tvA param antaM pfTivyAH pfCAmi vfzRo aSvasya retaH 
9,10.13c pfCAmi viSvasya Buvanasya nABiM pfCAmi vAcaH paramaM vyoma 13
9,10.14a iyaM vediH paro antaH pfTivyA ayaM somo vfzRo aSvasya retaH 
9,10.14c ayaM yajYo viSvasya Buvanasya nABir brahmAyaM vAcaH paramaM vyoma 14
9,10.15a na vi jAnAmi yad ivedam asmi niRyaH saMnadDo manasA carAmi 
9,10.15c yadA mAgan praTamajA ftasyAd id vAco aSnuve BAgam asyAH 15

9,10.16a apAN prAN eti svaDayA gfBIto 'martyo martyenA sayoniH 
9,10.16c tA SaSvantA vizUcInA viyantA ny anyaM cikyur na ni cikyur anyam 16

9,10.17a saptArDagarBA Buvanasya reto vizRos tizWanti pradiSA viDarmaRi 
9,10.17c te DItiBir manasA te vipaScitaH pariBuvaH pari Bavanti viSvataH 17

9,10.18a fco akzare parame vyoman yasmin devA aDi viSve nizeduH 
9,10.18c yas tan na veda kim fcA karizyati ya it tad vidus te amI sam Asate 18

9,10.19a fcaH padaM mAtrayA kalpayanto 'rDarcena cakxpur viSvam ejat 
9,10.19c tripAd brahma pururUpaM vi tazWe tena jIvanti pradiSaS catasraH 19

9,10.20a sUyavasAd BagavatI hi BUyA aDA vayaM BagavantaH syAma 
9,10.20c adDi tfRam aGnye viSvadAnIM piba SudDam udakam AcarantI 20 {27}

9,10.21a gOr in mimAya salilAni takzatI ekapadI dvipadI sA catuzpadI 
9,10.21c azwApadI navapadI baBUvuzI sahasrAkzarA Buvanasya paNktis tasyAH samudrA aDi vi kzaranti 21

9,10.22a kfzRaM niyAnaM harayaH suparRA apo vasAnA divam ut patanti 
9,10.22c taM Avavftrant sadanAd ftasyAd id Gftena pfTivIM vy UduH 22

9,10.23a apAd eti praTamA padvatInAM kas tad vAM mitrAvaruRA ciketa 
9,10.23c garBo BAraM Baraty A cid asyA ftaM piparti anftaM ni pAti 23

9,10.24a virAq vAg virAw pfTivI virAq antarikzaM virAw prajApatiH 
9,10.24c virAR mftyuH sADyAnAm aDirAjo baBUva tasya BUtaM BavyaM vaSe sa me BUtaM BavyaM vaSe kfRotu 24

9,10.25a SakamayaM DUmam ArAd apaSyaM vizUvatA para enAvareRa 
9,10.25c ukzARaM pfSnim apacanta vIrAs tAni DarmARi praTamAny Asan 25

9,10.26a trayaH keSina ftuTA vi cakzate saMvatsare vapata eka ezAm 
9,10.26c viSvam anyo aBicazwe SacIBir DrAjir ekasya dadfSe na rUpam 26

9,10.27a catvAri vAk parimitA padAni tAni vidur brAhmaRA ye manIziRaH 
9,10.27c guhA trIRi nihitA neNgayanti turIyaM vAco manuzyA vadanti 27

9,10.28a indraM mitraM varuRam agnim Ahur aTo divyaH sa suparRo garutmAn 
9,10.28c ekaM sad viprA bahuDA vadanty agniM yamaM mAtariSvAnam AhuH 28 {28}



1yAM kalpayanti vahatO vaDUm iva viSvarUpAM hastakftAM cikitsavaH 
1sArAd etv apa nudAma enAm 1

1SIrzaRvatI nasvatI karRiRI kftyAkftA saMBftA viSvarUpA 
1sArAd etv apa nudAma enAm 2

1SUdrakftA rAjakftA strIkftA brahmaBiH kftA 
1jAyA patyA nutteva kartAraM banDv fCatu 3

1anayAham ozaDyA sarvAH kftyA adUduzam 
1yAM kzetre cakrur yAM gozu yAM vA te puruzezu 4

1aGam astv aGakfte SapaTaH SapaTIyate 
1pratyak pratiprahiRmo yaTA kftyAkftaM hanat 5

1pratIcIna ANgiraso 'Dyakzo naH purohitaH 
1pratIcIH kftyA AkftyAmUn kftyAkfto jahi 6

1yas tvovAca parehIti pratikUlam udAyyam 
1taM kftye 'Binivartasva mAsmAn iCo anAgasaH 7

1yas te parUMzi saMdaDO raTasyeva rBur DiyA 
1taM gaCa tatra te 'yanam ajYAtas te 'yaM janaH 8

1ye tvA kftvAleBire vidvalA aBicAriRaH 
1SaMBv idaM kftyAdUzaRaM prativartma punaHsaraM tena tvA snapayAmasi 9

10,1.10a yad durBagAM prasnapitAM mftavatsAm upeyima 
10,1.10c apEtu sarvaM mat pApaM draviRaM mopa tizWatu 10 {1}

10,1.11a yat te pitfByo dadato yajYe vA nAma jagfhuH 
10,1.11c saMdeSyAt sarvasmAt pApAd imA muYcantu tvOzaDIH 11

10,1.12a devEnasAt pitryAn nAmagrAhAt saMdeSyAd aBinizkftAt 
10,1.12c muYcantu tvA vIruDo vIryeRa brahmaRA fgBiH payasA fzIRAm 12

10,1.13a yaTA vAtaS cyAvayati BUmyA reRum antarikzAc cABram 
10,1.13c evA mat sarvaM durBUtaM brahmanuttam apAyati 13

10,1.14a apa krAma nAnadatI vinadDA gardaBIva 
10,1.14c kartFn nakzasveto nuttA brahmaRA vIryAvatA 14

10,1.15a ayaM panTAH kftyeti tvA nayAmo 'BiprahitAM prati tvA pra hiRmaH 
10,1.15c tenABi yAhi BaYjaty anasvatIva vAhinI viSvarUpA kurUtinI 15

10,1.16a parAk te jyotir apaTaM te arvAg anyatrAsmad ayanA kfRuzva 
10,1.16c pareRehi navatiM nAvyA ati durgAH srotyA mA kzaRizWAH parehi 16

10,1.17a vAta iva vfkzAn ni mfRIhi pAdaya mA gAm aSvaM puruzam uc Ciza ezAm 
10,1.17c kartFn nivftyetaH kftye 'prajAstvAya boDaya 17

10,1.18a yAM te barhizi yAM SmaSAne kzetre kftyAM valagaM vA nicaKnuH 
10,1.18c agnO vA tvA gArhapatye 'BiceruH pAkaM santaM DIratarA anAgasam 18

10,1.19a upAhftam anubudDaM niKAtaM vEraM tsAry anv avidAma kartram 
10,1.19c tad etu yata ABftaM tatrASva iva vi vartatAM hantu kftyAkftaH prajAm 19

10,1.20a svAyasA asayaH santi no gfhe vidmA te kftye yatiDA parUMzi 
10,1.20c ut tizWEva parehIto 'jYAte kim iheCasi 20 {2}

10,1.21a grIvAs te kftye pAdO cApi kartsyAmi nir drava 
10,1.21c indrAgnI asmAn rakzatAM yO prajAnAM prajAvatI 21

10,1.22a somo rAjADipA mfqitA ca BUtasya naH patayo mfqayantu 22

10,1.23a BavASarvAv asyatAM pApakfte kftyAkfte 
10,1.23c duzkfte vidyutaM devahetim 23

10,1.24a yady eyaTa dvipadI catuzpadI kftyAkftA saMBftA viSvarUpA 
10,1.24c seto 'zwApadI BUtvA punaH parehi duCune 24

10,1.25a aByaktAktA svaraMkftA sarvaM BarantI duritaM parehi 
10,1.25c jAnIhi kftye kartAraM duhiteva pitaraM svam 25

10,1.26a parehi kftye mA tizWo vidDasyeva padaM naya 
10,1.26c mfgaH sa mfgayus tvaM na tvA nikartum arhati 26

10,1.27a uta hanti pUrvAsinaM pratyAdAyApara izvA 
10,1.27c uta pUrvasya niGnato ni hanty aparaH prati 27

10,1.28a etad Di SfRu me vaco 'Tehi yata eyaTa 
10,1.28c yas tvA cakAra taM prati 28

10,1.29a anAgohatyA vE BImA kftye mA no gAm aSvaM puruzaM vaDIH 
10,1.29c yatrayatrAsi nihitA tatas tvot TApayAmasi parRAl laGIyasI Bava 29

10,1.30a yadi sTa tamasAvftA jAlenaBihitA iva 
10,1.30c sarvAH saMlupyetaH kftyAH punaH kartre pra hiRmasi 30

10,1.31a kftyAkfto valagino 'BinizkAriRaH prajAm 
10,1.31c mfRIhi kftye moc Cizo 'mUn kftyAkfto jahi 31

10,1.32a yaTA sUryo mucyate tamasas pari rAtriM jahAty uzasaSca ketUn 
10,1.32c evAhaM sarvaM durBUtaM kartraM kftyAkftA kftaM hastIva rajo duritaM jahAmi 32 {3}



1kena pArzRI ABfte pUruzasya kena mAMsaM saMBftaM kena gulPO 
1kenANgulIH peSanIH kena KAni kenocClaNKO maDyataH kaH pratizWAm 1

1kasmAn nu gulPAv aDarAv akfRvann azWIvantAv uttarO puruzasya 
1jaNGe nirftya ny adaDuH kva svij jAnunoH saMDI ka u tac ciketa 2

1catuzwayaM yujate saMhitAntaM jAnuByAm UrDvaM SiTiraM kabanDam 
1SroRI yad UrU ka u taj jajAna yAByAM kusinDaM sudfQaM baBUva 3

1kati devAH katame ta Asan ya uro grIvAS cikyuH puruzasya 
1kati stanO vy adaDuH kaH kaPodO kati skanDAn kati pfzwIr acinvan 4

1ko asya bAhU sam aBarad vIryAM karavAd iti 
1aMsO ko asya tad devaH kusinDe aDy A daDO 5

1kaH sapta KAni vi tatarda SIrzaRi karRAv imO nAsike cakzaRI muKam 
1yezAM purutrA vijayasya mahnani catuzpAdo dvipado yanti yAmam 6

1hanvor hi jihvAm adaDAt purUcIm aDA mahIm aDi SiSrAya vAcam 
1sa A varIvarti Buvanezv antar apo vasAnaH ka u tac ciketa 7

1mastizkam asya yatamo lalAtaM kakAwikAM praTamo yaH kapAlam 
1citvA cityaM hanvoH pUruzasya divaM ruroha katamaH sa devaH 8

1priyApriyARi bahulA svapnaM saMbADatandyaH 
1AnandAn ugro nandAMS ca kasmAd vahati pUruzaH 9

10,2.10a Artir avartir nirftiH kuto nu puruze 'matiH 
10,2.10c rAdDiH samfdDir avyfdDir matir uditayaH kutaH 10 {4}

10,2.11a ko asminn Apo vy adaDAt vizUvftaH purUvftaH sinDusftyAya jAtAH 
10,2.11c tIvrA aruRA lohinIs tAmraDUmrA UrDvA avAcIH puruze tiraScIH 11

10,2.12a ko asmin rUpam adaDAt ko mahmAnaM ca nAma ca 
10,2.12c gAtuM ko asmin kaH ketuM kaS caritrAni puruze 12

10,2.13a ko asmin prARaM avayat ko apAnaM vyAnam u 
10,2.13c samAnam asmin ko devo 'Di SiSrAya puruze 13

10,2.14a ko asmin yajYam adaDAd eko devo 'Di puruze 
10,2.14c ko asmint satyaM ko 'nftaM kuto mftyuH kuto 'mftam 14

10,2.15a ko asmE vAsaH pary adaDAt ko asyAyur akalpayat 
10,2.15c balaM ko asmE prAyaCat ko asyAkalpayaj javam 15

10,2.16a kenApo anv atanuta kenAhar akarod ruce 
10,2.16c uzasaM kenAnv EndDa kena sAyaMBavaM dade 16

10,2.17a ko asmin reto ny adaDAt tantur A tAyatAm iti 
10,2.17c meDAM ko asminn aDy Ohat ko bARaM ko nfto daDO 17

10,2.18a kenemAM BUmim OrRot kena pary aBavad divam 
10,2.18c kenABi mahnA parvatAn kena karmARi puruzaH 18

10,2.19a kena parjanyam anv eti kena somaM vicakzaRam 
10,2.19c kena yajYam ca SradDAM ca kenAsmin nihitaM manaH 19

10,2.20a kena Srotriyam Apnoti kenemaM paramezWinam 
10,2.20c kenemam agniM pUruzaH kena saMvatsaraM mame 20 {5}

10,2.21a brahma Srotriyam Apnoti brahmemaM paramezWinam 
10,2.21c brahmemam agniM pUruzo brahma saMvatsaraM mame 21

10,2.22a kena devAM anu kziyati kena dEvajanIr viSaH 
10,2.22c kenedam anyan nakzatraM kena sat kzatram ucyate 22

10,2.23a brahma devAM anu kziyati brahma dEvajanIr viSaH 
10,2.23c brahmedam anyan nakzatraM brahma sat kzatram ucyate 23

10,2.24a keneyaM BUmir vihitA kena dyOr uttarA hitA 
10,2.24c kenedam UrDvaM tiryak cAntarikzam vyaco hitam 24

10,2.25a brahmaRA BUmir vihitA brahma dyOr uttarA hitA 
10,2.25c brahmedam UrDvaM tiryak cAntarikzaM vyaco hitam 25

10,2.26a mUrDAnam asya saMsIvyATarvA hfdayaM ca yat 
10,2.26c mastizkAd UrDvaH prErayat pavamAno 'Di SIrzataH 26

10,2.27a tad vA aTarvaRaH Siro devakoSaH samubjitaH 
10,2.27c tat prARo aBi rakzati Siro annam aTo manaH 27

10,2.28a UrDvo nu sfzwA3s tiryaN nu sfzwA3s sarvA diSaH puruza A baBUvA3M 
10,2.28c puraM yo brahmaRo veda yasyAH puruza ucyate 28

10,2.29a yo vE tAM brahmaRo vedAmftenAvftAM puram 
10,2.29c tasmE brahma ca brAhmAS ca cakzuH prARaM prajAM daduH 29

10,2.30a na vE tam cakzur jahAti na prARo jarasaH purA 
10,2.30c puraM yo brahmaRo veda yasyAH puruza ucyate 30

10,2.31a azwAcakrA navadvArA devAnAM pUr ayoDyA 
10,2.31c tasyAM hiraRyayaH koSaH svargo jyotizAvftaH 31

10,2.32a tasmin hiraRyaye koSe tryare tripratizWite 
10,2.32c tasmin yad yakzam Atmanvat tad vE brahmavido viduH 32

10,2.33a praBrAjamAnAM hariRIM yaSasA saMparIvftAm 
10,2.33c puraM hiraRyayIM brahmA viveSAparAjitAm 33 {6}



1ayaM me varaRo maRiH sapatnakzayaRo vfzA 
1tenA raBasva tvaM SatrUn pra mfRIhi durasyataH 1

1prERAn CfRIhi pra mfRA raBasva maRis te astu puraetA purastAt 
1avArayanta varaRena devA aByAcAram asurARAM SvaHSvaH 2

1ayaM maRir varaRo viSvaBezajaH sahasrAkzo harito hiraRyayaH 
1sa te SatrUn aDarAn pAdayAti pUrvas tAn daBnuhi ye tvA dvizanti 3

1ayaM te kftyAM vitatAm pOruzeyAd ayaM BayAt 
1ayaM tvA sarvasmAt pApAd varaRo vArayizyate 4

1varaRo vArayAtA ayaM devo vanaspatiH 
1yakzmo yo asminn Avizwas tam u devA avIvaran 5

1svapnaM suptvA yadi paSyAsi pApaM mfgaH sftiM yati DAvAd ajuzwAm 
1parikzavAc CakuneH pApavAdAd ayaM maRir varaRo vArayizyate 6

1arAtyAs tvA nirftyA aBicArAd aTo BayAt 
1mftyor ojIyaso vaDAd varaRo vArayizyate 7

1yan me mAtA yan me pitA BrAtaro yac ca me svA yad enaS cakfmA vayam 
1tato no vArayizyate 'yaM devo vanaspatiH 8

1varaRena pravyaTitA BrAtfvyA me sabanDavaH 
1asUrtaM rajo apy agus te yantv aDamaM tamaH 9

10,3.10a arizwo 'ham arizwagur AyuzmAnt sarvapUruzaH 
10,3.10c tam mAyaM varaRo maRiH pari pAtu diSodiSaH 10 {7}

10,3.11a ayaM me varaRa urasi rAjA devo vanaspatiH 
10,3.11c sa me SatrUn vi bADatAm indro dasyUn ivAsurAn 11

10,3.12a imaM biBarmi varaRam AyuzmAn CataSAradaH 
10,3.12c sa me rAzwraM ca kzatraM ca paSUn ojaS ca me daDat 12

10,3.13a yaTA vAto vanaspatIn vfkzAn Banakty ojasA 
10,3.13c evA sapatnAn me BaNgDi pUrvAn jAtAM utAparAn varaRas tvABi rakzatu 13

10,3.14a yaTA vAtaS cAgniS ca vfkzAn psAto vanaspatIn 
10,3.14c evA sapatnAn me psAhi pUrvAn jAtAM utAparAn varaRas tvABi rakzatu 14

10,3.15a yaTA vAtena prakzIRA vfkzAH Sere nyarpitAH 
10,3.15c evA sapatnAMs tvaM mama pra kziRIhi ny arpaya 
10,3.15e pUrvAn jAtAM utAparAn varaRas tvABi rakzatu 15

10,3.16a tAMs tvaM pra CindDi varaRa purA dizwAt purAyuzaH 
10,3.16c ya enaM paSuzu dipsanti ye cAsya rAzwradipsavaH 16

10,3.17a yaTA sUryo atiBAti yaTAsmin teja Ahitam 
10,3.17c evA me varaRo maRiH kIrtiM BUtiM ni yaCatu 
10,3.17e tejasA mA sam ukzatu yaSasA sam anaktu mA 17

10,3.18a yaTA yaSaS candramasy Aditye ca nfcakzasi 
10,3.18c evA me varaRo maRiH kIrtiM BUtiM ni yaCatu 
10,3.18e tejasA mA sam ukzatu yaSasA sam anaktu mA 18

10,3.19a yaTA yaSaH pfTivyAM yaTAsmin jAtavedasi 
10,3.19c evA me varaRo maRiH kIrtiM BUtiM ni yaCatu 
10,3.19e tejasA mA sam ukzatu yaSasA sam anaktu mA 19

10,3.20a yaTA yaSaH kanyAyAM yaTAsmint saMBfte raTe 
10,3.20c evA me varaRo maRiH kIrtiM BUtiM ni yaCatu 
10,3.20e tejasA mA sam ukzatu yaSasA sam anaktu mA 20 {8}

10,3.21a yaTA yaSaH somapITe maDuparke yaTA yaSaH 
10,3.21c evA me varaRo maRiH kIrtiM BUtiM ni yaCatu 
10,3.21e tejasA mA sam ukzatu yaSasA sam anaktu mA 21

10,3.22a yaTA yaSo 'gnihotre vazawkAre yaTA yaSaH 
10,3.22c evA me varaRo maRiH kIrtiM BUtiM ni yaCatu 
10,3.22e tejasA mA sam ukzatu yaSasA sam anaktu mA 22

10,3.23a yaTA yaSo yajamAne yaTAsmin yajYa Ahitam 
10,3.23c evA me varaRo maRiH kIrtiM BUtiM ni yaCatu 
10,3.23e tejasA mA sam ukzatu yaSasA sam anaktu mA 23

10,3.24a yaTA yaSaH prajApatO yaTAsmin paramezWini 
10,3.24c evA me varaRo maRiH kIrtiM BUtiM ni yaCatu 
10,3.24e tejasA mA sam ukzatu yaSasA sam anaktu mA 24

10,3.25a yaTA devezv amftaM yaTEzu satyam Ahitam 
10,3.25c evA me varaRo maRiH kIrtiM BUtiM ni yaCatu 
10,3.25e tejasA mA sam ukzatu yaSasA sam anaktu mA 25 {9}



1indrasya praTamo raTo devAnAm aparo raTo varuRasya tftIya it 
1ahInAm apamA raTa sTAnum Arad aTArzat 1

1darBaH Socis tarURakam aSvasya vAraH paruzasya vAraH 
1raTasya banDuram 2

1ava Sveta padA jahi pUrveRa cApareRa ca 
1udaplutam iva dArv ahInAm arasaM vizaM vAr ugram 3

1araMGuzo nimajyonmaja punar abravIt 
1udaplutam iva dArv ahInAm arasaM vizaM vAr ugram 4

1pEdvo hanti kasarRIlaM pEdvaH Svitram utAsitam 
1pEdvo raTarvyAH SiraH saM biBeda pfdAkvAH 5

1pEdva prehi praTamo 'nu tvA vayam emasi 
1ahIn vy asyatAt paTo yena smA vayam emasi 6

1idaM pEdvo ajAyatedam asya parAyaRam 
1imAny arvataH padAhiGnyo vAjinIvataH 7

1saMyataM na vi zparad vyAttaM na saM yamat 
1asmin kzetre dvAv ahI strI ca pumAMS ca tAv uBAv arasA 8

1arasAsa ihAhayo ye anti ye ca dUrake 
1Ganena hanmi vfScikam ahiM daRqenAgatam 9

10,4.10a aGASvasyedaM Bezajam uBayo svajasya ca 
10,4.10c indro me 'him aGAyantam ahiM pEdvo aranDayat 10 {10}

10,4.11a pEdvasya manmahe vayaM sTirasya sTiraDAmnaH 
10,4.11c ime paScA pfdAkavaH pradIDyata Asate 11

10,4.12a nazwAsavo nazwavizA hatA indreRa vajriRA 
10,4.12c jaGAnendro jaGnimA vayam 12

10,4.13a hatAs tiraScirAjayo nipizwAsaH pfdAkavaH 
10,4.13c darviM karikrataM SvitraM darBezv asitaM jahi 13

10,4.14a kErAtikA kumArikA sakA Kanati Bezajam 
10,4.14c hiraRyayIBir aBriBir girInAm upa sAnuzu 14

10,4.15a Ayam agan yuvA Bizak pfSnihAparAjitaH 
10,4.15c sa vE svajasya jamBana uBayor vfScikasya ca 15

10,4.16a indro me 'him aranDayan mitraS ca varuRaS ca 
10,4.16c vAtAparjanyoBA 16

10,4.17a indro me 'him aranDayat pfdAkuM ca pfdAkvam 
10,4.17c svajaM tiraScirAjiM kasarRIlaM daSonasim 17

10,4.18a indro jaGAna praTamaM janitAram ahe tava 
10,4.18c tezAm u tfhyamARAnAM kaH svit tezAm asad rasaH 18

10,4.19a saM hi SIrzARy agraBaM pOYjizWa iva karvaram 
10,4.19c sinDor maDyaM paretya vy anijam aher vizam 19

10,4.20a ahInAM sarvezAM vizaM parA vahantu sinDavaH 
10,4.20c hatAs tiraScirAjayo nipizwAsaH pfdAkavaH 20 {11}

10,4.21a ozaDInAm ahaM vfRa urvarIr iva sADuyA 
10,4.21c nayAmy arvatIr ivAhe nirEtu vizam 21

10,4.22a yad agnO sUrye vizaM pfTivyAm ozaDIzu yat 
10,4.22c kAndAvizaM kanaknakaM nirEtv Etu te vizam 22

10,4.23a ye agnijA ozaDijA ahInAM ye apsujA vidyuta AbaBUvuH 
10,4.23c yezAM jAtAni bahuDA mahAnti teByaH sarpeByo namasA viDema 23

10,4.24a tOdI nAmAsi kanyA GftAcI nAma vA asi 
10,4.24c aDaspadena te padam A dade vizadUzaRam 24

10,4.25a aNgAdaNgAt pra cyAvaya hfdayam pari varjaya 
10,4.25c aDA vizasya yat tejo 'vAcInaM tad etu te 25

10,4.26a Are aBUd vizam arOd vize vizam aprAg api 
10,4.26c agnir vizam aher nir aDAt somo nir aRayIt 
10,4.26e daMzwAram anv agAd vizam ahir amfta 26 {12}



1indrasyOja sTendrasya saha sTendrasya balaM sTendrasya vIryaM sTendrasya nfmRaM sTa 
1jizRave yogAya brahmayogEr vo yunajmi 1

1indrasyOja sTendrasya saha sTendrasya balaM sTendrasya vIryaM sTendrasya nfmRaM sTa 
1jizRave yogAya kzatrayogEr vo yunajmi 2

1indrasyOja sTendrasya saha sTendrasya balaM sTendrasya vIryaM sTendrasya nfmRaM sTa 
1jizRave yogAyendrayogEr vo yunajmi 3

1indrasyOja sTendrasya saha sTendrasya balaM sTendrasya vIryaM sTendrasya nfmRaM sTa 
1jizRave yogAya somayogEr vo yunajmi 4

1indrasyOja sTendrasya saha sTendrasya balaM sTendrasya vIryaM sTendrasya nfmRaM sTa 
1jizRave yogAyApsuyogEr vo yunajmi 5

1indrasyOja sTendrasya saha sTendrasya balaM sTendrasya vIryaM sTendrasya nfmRaM sTa 
1jizRave yogAya viSvAni mA BUtAny upa tizWantu yuktA ma Apa sTa 6

1agner BAga sTa apAM Sukram Apo devIr varco asmAsu Datta 
1prajApater vo DAmnAsmE lokAya sAdaye 7

1indrasya BAga sTa apAM Sukram Apo devIr varco asmAsu Datta 
1prajApater vo DAmnAsmE lokAya sAdaye 8

1somasya BAga sTa apAM Sukram Apo devIr varco asmAsu Datta 
1prajApater vo DAmnAsmE lokAya sAdaye 9

10,5.10a varuRasya BAga sTa apAM Sukram Apo devIr varco asmAsu Datta 
10,5.10c prajApater vo DAmnAsmE lokAya sAdaye 10 {13}

10,5.11a mitrAvaruRayor BAga sTa apAM Sukram Apo devIr varco asmAsu Datta 
10,5.11c prajApater vo DAmnAsmE lokAya sAdaye 11

10,5.12a yamasya BAga sTa apAm Sukram Apo devIr varco asmAsu Datta 
10,5.12c prajApater vo DAmnAsmE lokAya sAdaye 12

10,5.13a pitFRAM BAga sTa apAM Sukram Apo devIr varco asmAsu Datta 
10,5.13c prajApater vo DAmnAsmE lokAya sAdaye 13

10,5.14a devasya savitur BAga sTa apAM Sukram Apo devIr varco asmAsu Datta 
10,5.14c prajApater vo DAmnAsmE lokAya sAdaye 14

10,5.15a yo va Apo 'pAM BAgo 'psv antar yajuzyo devayajanaH 
10,5.15c idaM tam ati sfjAmi taM mAByavanikzi 
10,5.15e tena tam aByatisfjAmo yo 'smAn dvezwi yaM vayaM dvizmaH 
10,5.15g taM vaDeyaM taM stfzIyAnena brahmaRAnena karmaRAnayA menyA  15 

10,5.16a yo va Apo 'pAm Urmir apsv antar yajuzyo devayajanaH 
10,5.16c idaM tam ati sfjAmi taM mAByavanikzi 
10,5.16e tena tam aByatisfjAmo yo 'smAn dvezwi yaM vayaM dvizmaH 
10,5.16g taM vaDeyaM taM stfzIyAnena brahmaRAnena karmaRAnayA menyA  16 

10,5.17a yo va Apo 'pAm vatso 'psv antar yajuzyo devayajanaH 
10,5.17c idaM tam ati sfjAmi taM mAByavanikzi 
10,5.17e tena tam aByatisfjAmo yo 'smAn dvezwi yaM vayaM dvizmaH 
10,5.17g taM vaDeyaM taM stfzIyAnena brahmaRAnena karmaRAnayA menyA  17 

10,5.18a yo va Apo 'pAM vfzaBo 'psv antar yajuzyo devayajanaH 
10,5.18c idaM tam ati sfjAmi taM mAByavanikzi 
10,5.18e tena tam aByatisfjAmo yo 'smAn dvezwi yaM vayaM dvizmaH 
10,5.18g taM vaDeyaM taM stfzIyAnena brahmaRAnena karmaRAnayA menyA  18 

10,5.19a yo va Apo 'pAM hiraRyagarBo 'psv antar yajuzyo devayajanaH 
10,5.19c idaM tam ati sfjAmi taM mAByavanikzi 
10,5.19e tena tam aByatisfjAmo yo 'smAn dvezwi yaM vayaM dvizmaH 
10,5.19g taM vaDeyaM taM stfzIyAnena brahmaRAnena karmaRAnayA menyA  19 

10,5.20a yo va Apo 'pAM aSmA pfSnir divyo 'psv antar yajuzyo devayajanaH 
10,5.20c idaM tam ati sfjAmi taM mAByavanikzi 
10,5.20e tena tam aByatisfjAmo yo 'smAn dvezwi yaM vayaM dvizmaH 
10,5.20g taM vaDeyaM taM stfzIyAnena brahmaRAnena karmaRAnayA menyA  20 

10,5.21a yo va Apo 'pAM agnayo 'psv antar yajuzyo devayajanaH 
10,5.21c idaM tam ati sfjAmi taM mAByavanikzi 
10,5.21e tena tam aByatisfjAmo yo 'smAn dvezwi yaM vayaM dvizmaH 
10,5.21g taM vaDeyaM taM stfzIyAnena brahmaRAnena karmaRAnayA menyA  21 

10,5.22a yad arvAcInaM trEhAyaRAd anftaM kiM codima 
10,5.22c Apo mA tasmAt sarvasmAd duritAt pAntv aMhasaH 22

10,5.23a samudraM vaH pra hiRomi svAM yonim apItana 
10,5.23c arizwAH sarvahAyaso mA ca naH kiM canAmamat 23

10,5.24a ariprA Apo apa ripram asmat 
10,5.24c prAsmad eno duritaM supratIkAH pra duzvapnyam pra malaM vahantu 24

10,5.25a vizRoH kramo 'si sapatnahA pfTivIsaMSito 'gnitejAH 
10,5.25c pfTivIm anu vi krame 'haM pfTivyAs taM nir BajAmo yo 'smAn dvezwi yaM vayaM dvizmaH 
10,5.25e sa mA jIvIt taM prAno jahAtu 25

10,5.26a vizRoH kramo 'si sapatnahAntarikzasaMSito vAyutejAH 
10,5.26c antarikzam anu vi krame 'haM antarikzAt taM nir BajAmo yo 'smAn dvezwi yaM vayaM dvizmaH 
10,5.26e sa mA jIvIt taM prAno jahAtu 26

10,5.27a vizRoH kramo 'si sapatnahA dyOsaMSitaH sUryatejAH 
10,5.27c divam anu vi krame 'haM divas taM nir BajAmo yo 'smAn dvezwi yaM vayaM dvizmaH 
10,5.27e sa mA jivIt taM prAno jahAtu 27

10,5.28a vizRoH kramo 'si sapatnahA diksaMSito manastejAH 
10,5.28c diSo anu vi krame 'haM digByas taM nir BajAmo yo 'smAn dvezwi yaM vayaM dvizmaH 
10,5.28e sa mA jIvIt taM prAno jahAtu 28

10,5.29a vizRoH kramo 'si sapatnahASAsaMSito vAtatejAH 
10,5.29c ASA anu vi krame 'haM ASAByas taM nir BajAmo yo 'smAn dvezwi yaM vayaM dvizmaH 
10,5.29e sa mA jIvIt taM prAno jahAtu 29

10,5.30a vizRoH kramo 'si sapatnahA fksaMSito sAmatejAH 
10,5.30c fco 'nu vi krame 'haM fgByas taM nir BajAmo yo 'smAn dvezwi yaM vayaM dvizmaH 
10,5.30e sa mA jIvIt taM prAno jahAtu 30 {15}

10,5.31a vizRoH kramo 'si sapatnahA yajYasaMSito brahmatejAH 
10,5.31c yajYam anu vi krame 'haM yajYAt taM nir BajAmo yo 'smAn dvezwi yaM vayaM dvizmaH 
10,5.31e sa mA jIvIt taM prAno jahAtu 31

10,5.32a vizRoH kramo 'si sapatnahOzaDIsaMSito somatejAH 
10,5.32c ozaDIr anu vi krame 'haM ozaDIByas taM nir BajAmo yo 'smAn dvezwi yaM vayaM dvizmaH 
10,5.32e sa mA jIvIt taM prAno jahAtu 32

10,5.33a vizRoH kramo 'si sapatnahApsusaMSito varuRatejAH 
10,5.33c apo 'nu vi krame 'haM adByas taM nir BajAmo yo 'smAn dvezwi yaM vayaM dvizmaH 
10,5.33e sa mA jIvIt taM prAno jahAtu 33

10,5.34a vizRoH kramo 'si sapatnahA kfzisaMSito 'nnatejAH 
10,5.34c kfzim anu vi krame 'haM kfzyAs taM nir BajAmo yo 'smAn dvezwi yaM vayaM dvizmaH 
10,5.34e sa mA jIvIt taM prAno jahAtu 34

10,5.35a visRoH kramo 'si sapatnahA prARasaMSitaH puruzatejAH 
10,5.35c prARam anu vi krame 'haM prARAt taM nir BajAmo yo 'smAn dvezwi yaM vayaM dvizmaH 
10,5.35e sa mA jIvIt taM prAno jahAtu 35
10,5.36a jitam asmAkam udBinnam asmAkam aBy azWAM viSvAH pftanA arAtIH 
10,5.36c idam aham AmuzyAyaRasyAmuzyAH putrasya varcas tejaH prARam Ayur ni vezwayAmIdam enam aDarAYcaM pAdayAmi 36

10,5.37a sUryasyAvftam anvAvarte dakziRAm anv Avftam 
10,5.37c sA me draviRaM yaCatu sA me brAhmaRavarcasam 37

10,5.38a diSo jyotizmatIr aByAvarte 
10,5.38c tA me draviRaM yaCantu tA me brAhmaRavarcasam 38

10,5.39a saptafzIn aByAvarte 
10,5.39c te me draviRaM yaCantu te me brAhmaRavarcasam 39

10,5.40a brahmAByAvarte 
10,5.40c tan me draviRaM yaCantu tan me brAhmaRavarcasam 40 {16}

10,5.41a brAhmaRAM aByAvarte 
10,5.41c te me draviRaM yaCantu te me brAhmaRavarcasam 41

10,5.42a yam vayaM mfgayAmahe taM vaDE stfRavAmahE 
10,5.42c vyAtte paramezWino brahmaRApIpadAma tam 42

10,5.43a vESvAnarasya daMzwrAByAM hetis taM sam aDAd aBi 
10,5.43c iyaM taM psAtv AhutiH samid devI sahIyasI 43

10,5.44a rAjYo varuRasya banDo 'si 
10,5.44c so 'mum AmuzyAyaRam amuzyAH putram anne prARe baDAna 44

10,5.45a yat te annaM Buvas pata Akziyati pfTivIm anu 
10,5.45c tasya nas tvaM Buvas pate saMprayaCa prajApate 45

10,5.46a apo divyA acAyizaM rasena sam apfkzmahi 
10,5.46c payasvAn agna AgamaM taM mA saM sfja varcasA 46

10,5.47a saM mAgne varcasA sfja saM prajayA sam AyuzA 
10,5.47c vidyur me asya devA indro vidyAt saha fziBiH 47

10,5.48a yad agne adya miTunA Sapato yad vAcas tfzwaM janayanta reBAH 
10,5.48c manyor manasaH SaravyA jAyate yA tayA viDya hfdaye yAtuDAnAn 48

10,5.49a parA SfRIhi tapasA yAtuDAnAn parAgne rakzo harasA SfRIhi 
10,5.49c parArcizA mUradevAM CfRIhi parAsutfpaH SoSucataH SfRIhi 49

10,5.50a apAm asmE vajraM pra harAmi caturBfzwiM SIrzaBidyAya vidvAn 
10,5.50c so asyANgAni pra SfRAtu sarvA tan me devA anu jAnantu viSve 50 {17}



1arAtIyor BrAtfvyasya durhArdo dvizataH SiraH 
1api vfScAmy ojasA 1

1varma mahyam ayaM maRiH PAlAj jAtaH karizyati 
1pUrRo manTena mAgamad rasena saha varcasA 2

1yat tvA SikvaH parAvaDIt takzA hastena vAsyA 
1Apas tvA tasmaj jIvalAH punantu SucayaH Sucim 3

1hiraRyasrag ayaM maRiH SradDAM yajYaM maho daDat 
1gfhe vasatu no 'tiTiH 4

1tasmE GftaM suraM maDv annamannam kzadAmahe 
1sa naH piteva putreByaH SreyaHSreyaS cikitsatu BUyoBUyaH SvaHSvo deveByo maRir etya 5

1yam abaDnAd bfhaspatir maRiM PAlaM GftaScutam ugraM kaDiram ojase 
1tam agniH praty amuYcata so asmE duha AjyaM BUyoBUyaH SvaHSvas tena tvaM dvizato jahi 6

1yam abaDnAd bfhaspatir maRiM PAlaM GftaScutam ugraM kaDiram ojase 
1tam indraH praty amuYcatOjase vIryAya kam 
1so asmE balam id duhe BUyoBUyaH SvaHSvas tena tvaM dvizato jahi 7

1yam abaDnAd bfhaspatir maRiM PAlaM GftaScutam ugram kaDiram ojase 
1taM somaH praty amuYcata mahe SrotrAya cakzase 
1so asmE varca id duhe BUyoBUyaH SvaHSvas tena tvam dvizato jahi 8

1yam abaDnAd bfhaspatir maRiM PAlaM GftaScutam ugraM Kadiram ojase 
1taM sUryaH praty amuYcata tenemA ajayad diSaH 
1so asmE BUtim id duhe BUyoBUyaH SvaHSvas tena tvaM dvizato jahi 9

10,6.10a yam abaDnAd bfhaspatir maRiM PAlaM GftaScutam ugram Kadiram ojase 
10,6.10c tam biBrac candramA maRim asurARAM puro 'jayad dAnavAnAM hiraRyayIH 
10,6.10e so asmE Sriyam id duhe BUyoBUyaH SvaHSvas tena tvaM dvizato jahi 10 {18}

10,6.11a yam abaDnAd bfhaspatir vAtAya maRim ASave 
10,6.11c so asmE vAjinam id duhe BUyoBUyaH SvaHSvas tena tvaM dvizato jahi 11

10,6.12a yam abaDnAd bfhaspatir vAtAya maRim ASave 
10,6.12c tenemAM maRinA kfzim aSvinAv aBi rakzataH 
10,6.12e sa BizagByAM maho duhe BUyoBUyaH SvaHSvas tena tvaM dvizato jahi 12

10,6.13a yam abaDnAd bfhaspatir vAtAya maRim ASave 
10,6.13c tam biBrat savitA maRiM tenedam ajayat svaH 
10,6.13e so asmE sUnftAM duhe BUyoBUyaH SvaHSvas tena tvaM dvizato jahi 13

10,6.14a yam abaDnAd bfhaspatir vAtAya maRim ASave 
10,6.14c tam Apo biBratIr maRiM sadA DAvanty akzitAH 
10,6.14e sa AByo 'mftam id duhe BUyoBUyaH SvaHSvas tena tvaM dvizato jahi 14

10,6.15a yam abaDnAd bfhaspatir vAtAya maRim ASave 
10,6.15c tam rAjA varuRo maRiM praty amuYcata SaMBuvam 
10,6.15e so asmE satyam id duhe BUyoBUyaH SvaHSvas tena tvaM dvizato jahi 15

10,6.16a yam abaDnAd bfhaspatir vAtAya maRim ASave 
10,6.16c taM devA biBrato maRiM sarvAMl lokAn yuDAjayan 
10,6.16e sa eByo jitim id duhe BUyoBUyaH SvaHSvas tena tvaM dvizato jahi 16

10,6.17a yam abaDnAd bfhaspatir vAtAya maRim ASave 
10,6.17c tam imaM devatA maRiM praty amuYcanta SamBuvam 
10,6.17e sa AByo viSvam id duhe BUyoBUyaH SvaHSvas tena tvaM dvizato jahi 17

10,6.18a ftavas tam abaDnatArtavAs tam abaDnata 
10,6.18c saMvatsaras taM badDvA sarvaM BUtaM vi rakzati 18

10,6.19a antardeSA abaDnata pradiSas tam abaDnata 
10,6.19c prajApatisfzwo maRir dvizato me 'DarAM akaH 19

10,6.20a aTarvARo abaDnatATarvaRA abaDnata 
10,6.20c tEr medino aNgiraso dasyUnAM biBiduH puras tena tvam dvizato jahi 20 {19}

10,6.21a taM DAtA praty amuYcata sa BUtaM vy akalpayat 
10,6.21c tena tvaM dvizato jahi 21

10,6.22a yam abaDnAd bfhaspatir deveByo asurakzitim 
10,6.22c sa mAyaM maRir Agamad rasena saha varcasA 22

10,6.23a yam abaDnAd bfhaspatir deveByo asurakzitim 
10,6.23c sa mAyaM maRir Agamat saha goBir ajAviBir annena prajayA saha 23

10,6.24a yam abaDnAd bfhaspatir deveByo asurakzitim 
10,6.24c sa mAyaM maRir Agamat saha vrIhiyavAByAM mahasA BUtyA saha 24

10,6.25a yam abaDnAd bfhaspatir deveByo asurakzitim 
10,6.25c sa mAyaM maRir Agaman maDor Gftasya DArayA kIlAlena maRiH saha 25

10,6.26a yam abaDnAd bfhaspatir deveByo asurakzitim 
10,6.26c sa mAyaM maRir Agamad UrjayA payasA saha draviRena SriyA saha 26

10,6.27a yam abaDnAd bfhaspatir deveByo asurakzitim 
10,6.27c sa mAyaM maRir Agamat tejasA tvizyA saha yaSasA kIrtyA saha 27

10,6.28a yam abaDnAd bfhaspatir deveByo asurakzitim 
10,6.28c sa mAyaM maRir Agamat sarvABir BUtiBiH saha 28

10,6.29a tam imaM devatA maRiM mahyaM dadatu puzwaye 
10,6.29c aBiBuM kzatravarDanaM sapatnadamBanaM maRim 29

10,6.30a brahmaRA tejasA saha prati muYcAmi me Sivam 
10,6.30c asapatnaH sapatnahA sapatnAn me 'DarAM akaH 30 {20}

10,6.31a uttaraM dvizato mAm ayaM maRiH kfRotu devajAH 
10,6.31c yasya lokA ime trayaH payo dugDam upAsate 
10,6.31e sa mAyam aDi rohatu maRiH SrEzWyAya mUrDataH 31

10,6.32a yaM devAH pitaro manuzyA upajIvanti sarvadA 
10,6.32c sa mAyam aDi rohatu maRiH SrEzWyAya mUrDataH 32

10,6.33a yaTA bIjam urvarAyAM kfzwe PAlena rohati 
10,6.33c evA mayi prajA paSavo 'nnamannaM vi rohatu 33

10,6.34a yasmE tvA yajYavarDana maRe pratyamucaM Sivam 
10,6.34c taM tvaM SatadakziRa maRe SrEzWyAya jinvatAt 34

10,6.35a etam iDmaM samAhitaM juzaRo agne prati harya homEH 
10,6.35c tasmin viDema sumatiM svasti prajAm cakzuH paSUnt samidDe jAtavedasi brahmaRA 35 {21}



1kasminn aNge tapo asyADi tizWati kasminn aNga ftam asyADy Ahitam 
1kva vrataM kva SradDAsya tizWati kasminn aNge satyam asya pratizWitam 1

1kasmAd aNgAd dIpyate agnir asya kasmAd aNgAt pavate mAtariSva 
1kasmAd aNgAd vi mimIte 'Di candramA maha skamBasya mimAno aNgam 2

1kasminn aNge tizWati BUmir asya kasminn aNge tizWaty antarikzam 
1kasminn aNge tizWaty AhitA dyOH kasminn aNge tizWaty uttaraM divaH 3

1kva prepsan dIpyata UrDvo agniH kva prepsan pavate mAtariSvA 
1yatra prepsantIr aBiyanty AvftaH skamBaM taM brUhi katamaH svid eva saH 4

1kvArDamAsAH kva yanti mAsAH saMvatsareRa saha saMvidAnAH 
1yatra yanty ftavo yatrArtavAH skamBaM taM brUhi katamaH svid eva saH 5

1kva prepsantI yuvatI virUpe ahorAtre dravataH saMvidAne 
1yatra prepsantIr aBiyanty ApaH skamBaM taM brUhi katamaH svid eva saH 6

1yasmint stabDvA prajApatir lokAnt sarvAM aDArayat 
1skamBaM taM brUhi katamaH svid eva saH 7

1yat paramam avamam yac ca maDyamaM prajApatiH sasfje viSvarUpam 
1kiyatA skamBaH pra viveSa tatra yan na prAviSat kiyat tad baBUva 8

1kiyatA skamBaH pra viveSa BUtam kiyad Bavizyad anvASaye 'sya 
1ekaM yad aNgam akfRot sahasraDA kiyatA skamBaH pra viveSa tatra 9

10,7.10a yatra lokAmS ca koSAMS cApo brahma janA viduH 
10,7.10c asac ca yatra sac cAnta skamBaM taM brUhi katamaH svid eva saH 10 {22}

10,7.11a yatra tapaH parAkramya vrataM DArayaty uttaram 
10,7.11c ftaM ca yatra SradDA cApo brahma samAhitAH skamBaM taM brUhi katamaH svid eva saH 11

10,7.12a yasmin BUmir antarikzaM dyOr yasminn aDy AhitA 
10,7.12c yatrAgniS candramAH sUryo vAtas tizWanty ArpitAH skamBaM taM brUhi katamaH svid eva saH 12

10,7.13a yasya trayastriMSad devA aNge sarve samAhitAH 
10,7.13c skamBaM taM brUhi katamaH svid eva saH 13

10,7.14a yatra fzayaH praTamajA fcaH sAma yajur mahI 
10,7.14c ekarzir yasminn ArpitaH skamBaM taM brUhi katamaH svid eva saH 14

10,7.15a yatrAmftaM ca mftyuS ca puruze 'Di samAhite 
10,7.15c samudro yasya nAqyaH puruze 'Di samAhitAH skamBaM taM brUhi katamaH svid eva saH 15

10,7.16a yasya catasraH pradiSo nAqyas tizWanti praTamAH 
10,7.16c yajYo yatra parAkrAntaH skamBaM taM brUhi katamaH svid eva saH 16

10,7.17a ye puruze brahma vidus te viduH paramezWinam 
10,7.17c yo veda paramezWinaM yaS ca veda prajApatim 
10,7.17e jyezWaM ye brAhmaRaM vidus te skamBam anusaMviduH 17

10,7.18a yasya Siro vESvAnaraS cakzur aNgiraso 'Bavan 
10,7.18c aNgAni yasya yAtavaH skamBaM taM brUhi katamaH svid eva saH 18

10,7.19a yasya brahma muKam Ahur jihvAM maDukaSAm uta 
10,7.19c virAjam UDo yasyAhuH skamBaM taM brUhi katamaH svid eva saH 19

10,7.20a yasmAd fco apAtakzan yajur yasmAd apAkazan 
10,7.20c sAmAni yasya lomAny aTarvANgiraso muKaM skamBaM taM brUhi katamaH svid eva saH 20 {23}

10,7.21a asaccAKAM pratizWantIM paramam iva janA viduH 
10,7.21c uto san manyante 'vare ye te SAKAm upAsate 21

10,7.22a yatrAdityAS ca rudrAS ca vasavaS ca samAhitAH 
10,7.22c BUtaM ca yatra BavyaM ca sarve lokAH pratizWitAH skamBaM taM brUhi katamaH svid eva saH 22

10,7.23a yasya trayastriMSad devA niDiM rakzanti sarvadA 
10,7.23c niDiM tam adya ko veda yaM devA aBirakzaTa 23

10,7.24a yatra devA brahmavido brahma jyezWam upAsate 
10,7.24c yo vE tAn vidyAt pratyakzaM sa brahmA veditA syAt 24

10,7.25a bfhanto nAma te devA ye 'sataH pari jajYire 
10,7.25c ekaM tad aNgaM skamBasyAsad AhuH paro janAH 25

10,7.26a yatra skamBaH prajanayan purARaM vyavartayat 
10,7.26c ekaM tad aNgaM skamBasya purARam anusaMviduH 26

10,7.27a yasya trayastriMSad devA aNge gAtrA viBejire 
10,7.27c tAn vE trayastriMSad devAn eke brahamvido viduH 27

10,7.28a hiraRyagarBam paramam anatyudyaM janA viduH 
10,7.28c skamBas tad agre prAsiYcad DiraRyaM loke antarA 28

10,7.29a skamBe lokAH skamBe tapaH skamBe 'Dy ftam Ahitam 
10,7.29c skamBa tvA veda pratyakzam indre sarvaM samAhitam 29

10,7.30a indre lokA indre tapa indre 'Dy ftam Ahitam 
10,7.30c indraM tvA veda pratyakzaM skamBe sarvaM pratizWitam 30 {24}

10,7.31a nAma nAmnA johavIti purA sUryAt purozasaH 
10,7.31c yad ajaH praTamaM saMbaBUva sa ha tat svarAjyam iyAya yasmAn nAnyat param asti BUtam 31

10,7.32a yasya BUmiH pramAntarikzam utodaram 
10,7.32c divaM yaS cakre mUrDAnaM tasmE jyezWAya brahmaRe namaH 32

10,7.33a yasya sUryaS cakzuS candramAS ca punarRavaH 
10,7.33c agniM yaS cakra AsyaM tasmE jyezWAya brahmaRe namaH 33

10,7.34a yasya vAtaH prARApAnO cakzur aNgiraso 'Bavan 
10,7.34c diSo yaS cakre prajYAnIs tasmE jyezWAya brahmaRe namaH 34
10,7.35a skamBo dADAra dyAvApfTivI uBe ime skamBo dADArorv antarikzam 
10,7.35c skamBo dADAra pradiSaH zaq urvIH skamBa idaM viSvaM Buvanam A viveSa 35

10,7.36a yaH SramAt tapaso jAto lokAnt sarvAnt samAnaSe 
10,7.36c somaM yaS cakre kevalaM tasmE jyezWAya brahmaRe namaH 36

10,7.37a kaTaM vAto nelayati kaTaM na ramate manaH 
10,7.37c kim ApaH satyaM prepsantIr nelayanti kadA cana 37

10,7.38a mahad yakzaM Buvanasya maDye tapasi krAntaM salilasya pfzWe 
10,7.38c tasmin Crayante ya u ke ca devA vfkzasya skanDaH parita iva SAKAH 38
10,7.39a yasmE hastAByAM pAdAByAM vAcA SrotreRa cakzuzA 
10,7.39c yasmE devAH sadA baliM prayaCanti vimite 'mitaM skamBaM taM brUhi katamaH svid eva saH 39

10,7.40a apa tasya hataM tamo vyAvfttaH sa pApmanA 
10,7.40c sarvARi tasmin jyotIMzi yAni trIRi prajApatO 40

10,7.41a yo vetasaM hiraRyayaM tizWantaM salile veda 
10,7.41c sa vE guhyaH prajApatiH 41

10,7.42a tantram eke yuvatI virUpe aByAkrAmaM vayataH zaRmayUKam 
10,7.42c prAnyA tantUMs tirate Datte anyA nApa vfYjAte na gamAto antam 42

10,7.43a tayor ahaM parinftyantyor iva na vi jAnAmi yatarA parastAt 
10,7.43c pumAn enad vayaty ud gfRanti pumAn enad vi jaBArADi nAke 43

10,7.44a ime mayUKA upa tastaBur divaM sAmAni cakrus tasarARi vAtave 44 {25}



1yo BUtaM ca BavyaM ca sarvaM yaS cADitizWati 
1sv aryasya ca kevalaM tasmE jyezWAya brahmaRe namaH 1

1skamBeneme vizwaBite dyOS ca BUmiS ca tizWataH 
1skamBa idaM sarvam Atmanvad yat prARan nimizac ca yat 2

1tisro ha prajA atyAyam Ayan ny anyA arkam aBito 'viSanta 
1bfhan ha tasTO rajaso vimAno harito hariRIr A viveSa 3

1dvAdaSa praDayaS cakram ekaM trIRi naByAni ka u tac ciketa 
1tatrAhatAs trIRi SatAni SaNkavaH zazwiS ca KIlA avicAcalA ye 4

1idaM savitar vi jAnIhi zaq yamA eka ekajaH 
1tasmin hApitvam iCante ya ezAm eka ekajaH 5

1AviH san nihitaM guhA jaran nAma mahat padam 
1tatredaM sarvam Arpitam ejat prARat pratizWitam 6

1ekacakraM vartata ekanemi sahasrAkzaraM pra puro ni paScA 
1arDena viSvaM BuvanaM jajAna yad asyArDaM kva tad baBUva 7

1paYcavAhI vahatyagram ezAM prazwayo yuktA anusaMvahanti 
1ayAtam asya dadfSe na yAtaM paraM nedIyo 'varaM davIyaH 8

1tiryagbilaS camasa UrDvabuDnas tasmin yaSo nihitaM viSvarUpam 
1tad Asata fzayaH sapta sAkaM ye asya gopA mahato baBUvuH 9

10,8.10a yA purastAd yujyate yA ca paScAd yA viSvato yujyate yA ca sarvataH 
10,8.10c yayA yajYaH prAN tAyate tAM tvA pfCAmi katamA sA fcAm 10 {26}

10,8.11a yad ejati patati yac ca tizWati prARad aprARan nimizac ca yad Buvat 
10,8.11c tad dADAra pfTivIM viSvarUpaM tat saMBUya Bavaty ekam eva 11

10,8.12a anantaM vitataM purutrAnantam antavac cA samante 
10,8.12c te nAkapAlaS carati vicinvan vidvAn BUtam uta Bavyam asya 12

10,8.13a prajApatiS carati garBe antar adfSyamAno bahuDA vi jAyate 
10,8.13c arDena viSvaM BuvanaM jajAna yad asyArDaM katamaH sa ketuH 13

10,8.14a UrDvaM Barantam udakaM kumBenevodahAryam 
10,8.14c paSyanti sarve cakzuzA na sarve manasA viduH 14

10,8.15a dUre pUrRena vasati dUra Unena hIyate 
10,8.15c mahad yakzaM Buvanasya maDye tasmE baliM rAzwraBfto Baranti 15

10,8.16a yataH sUryaH udety astaM yatra ca gaCati 
10,8.16c tad eva manye 'haM jyezWaM tad u nAty eti kiM cana 16

10,8.17a ye arvAN maDya uta vA purARaM vedaM vidvAMsam aBito vadanti 
10,8.17c Adityam eva te pari vadanti sarve agniM dvitIyaM trivftaM ca haMsam 17

10,8.18a sahasrAhRyaM viyatAv asya pakzO harer haMsasya patataH svargam 
10,8.18c sa devAnt sarvAn urasy upadadya saMpaSyan yAti BuvanAni viSvA 18

10,8.19a satyenorDvas tapati brahmaRArvAN vi paSyati 
10,8.19c prARena tiryaN prARati yasmin jyezWam aDi Sritam 19

10,8.20a yo vE te vidyAd araRI yAByAM nirmaTyate vasu 
10,8.20c sa vidvAn jyezWaM manyeta sa vidyAd brAhmaRaM mahat 20 {27}

10,8.21a apAd agre sam aBavat so agre svar ABarat 
10,8.21c catuzpAd BUtvA BogyaH sarvam Adatta Bojanam 21

10,8.22a Bogyo Bavad aTo annam adad bahu 
10,8.22c yo devam uttarAvantam upAsAtE sanAtanam 22

10,8.23a sanAtanam enam Ahur utAdya syAt punarRavaH 
10,8.23c ahorAtre pra jAyete anyo anyasya rUpayoH 23

10,8.24a SataM sahasram ayutaM nyarbudam asaMKyeyaM svam asmin nivizwam 
10,8.24c tad asya Gnanty aBipaSyata eva tasmAd devo rocat eza etat 24

10,8.25a bAlAd ekam aRIyaskam utEkaM neva dfSyate 
10,8.25c tataH parizvajIyasI devatA sA mama priyA 25

10,8.26a iyaM kalyARy ajarA martyasyAmftA gfhe 
10,8.26c yasmE kftA Saye sa yaS cakAra jajAra saH 26

10,8.27a tvaM strI tvaM pumAn asi tvaM kumAra uta vA kumArI
10,8.27b tvaM jIrRo daRqena vaYcasi tvaM jAto Bavasi viSvatomuKaH 27

10,8.28a utEzAM pitota vA putra ezAm utEzAM jyezWa uta vA kanizWaH 
10,8.28c eko ha devo manasi pravizwaH praTamo jAtaH sa u garBe antaH 28

10,8.29a pUrRAt pUrRam ud acati pUrRaM pUrRena sicyate 
10,8.29c uto tad adya vidyAma yatas tat parizicyate 29

10,8.30a ezA sanatnI sanam eva jAtEzA purARI pari sarvaM baBUva 
10,8.30c mahI devy uzaso viBAtI sEkenEkena mizatA vi cazwe 30 {28}

10,8.31a avir vE nAma devatartenAste parIvftA 
10,8.31c tasyA rUpeReme vfkzA haritA haritasrajaH 31

10,8.32a anti santaM na jahAty anti santaM na paSyati 
10,8.32c devasya paSya kAvyaM na mamAra na jIryati 32

10,8.33a apUrveRezitA vAcas tA vadanti yaTAyaTam 
10,8.33c vadantIr yatra gaCanti tad Ahur brAhmaRaM mahat 33

10,8.34a yatra devAS ca manuzyAS cArA nABAv iva SritAH 
10,8.34c apAM tvA puzpaM pfCAmi yatra tan mAyayA hitam 34

10,8.35a yeBir vAta izitaH pravAti ye dadante paYca diSaH saDrIcIH 
10,8.35c ya Ahutim atyamanyanta devA apAM netAraH katame ta Asan 35

10,8.36a imAm ezAM pfTivIM vasta eko 'ntarikzaM pary eko baBUva 
10,8.36c divam ezAM dadate yo viDartA viSvA ASAH prati rakzanty eke 36

10,8.37a yo vidyAt sUtraM vitataM yasminn otAH prajA imAH 
10,8.37c sUtraM sUtrasya yo vidyAd sa vidyAd brAhmaRaM mahat 37

10,8.38a vedAhaM sUtraM vitataM yasminn otAH prajA imAH 
10,8.38c sUtraM sUtrasyAhaM vedATo yad brAhmaRaM mahad 38

10,8.39a yad antarA dyAvApfTivI agnir Et pradahan viSvadAvyaH 
10,8.39c yatrAtizWann ekapatnIH parastAt kvevAsIn mAtariSvA tadAnIm 39

10,8.40a apsv AsIn mAtariSvA pravizwaH pravizwA devAH salilAny Asan
10,8.40b bfhan ha tasTO rajaso vimAnaH pavamAno harita A viveSa 40

10,8.41a uttareReva gayatrIm amfte 'Di vi cakrame 
10,8.41c sAmnA ye sAma saMvidur ajas tad dadfSe kva 41

10,8.42a niveSanaH saMgamano vasUnAM deva iva savitA satyaDarmA 
10,8.42c indro na tasTO samare DanAnAm 42

10,8.43a puRqarIkaM navadvAraM triBir guReBir Avftam 
10,8.43c tasmin yad yakzam Atmanvat tad vE brahmavido viduH 43

10,8.44a akAmo DIro amftaH svayaMBU rasena tfpto na kutaS canonaH 
10,8.44c tam eva vidvAn na biBAya mftyor AtmAnaM DIram ajaraM yuvAnam 44 {29}



1aGAyatAm api nahyA muKAni sapatnezu vajram arpayEtam 
1indreRa dattA praTamA SatOdanA BrAtfvyaGnI yajamAnasya gAtuH 1

1vediz we carma Bavatu barhir lomAni yAni te 
1ezA tvA raSanAgraBId grAvA tvEzo 'Di nftyatu 2

1bAlAs te prokzaRIH santu jIhvA saM mArzwu aGnye 
1SudDA tvaM yajYiyA BUtvA divaM prehi SatOdane 3

1yaH SatOdanAM pacati kAmapreRa sa kalpate 
1prItA hy asya ftvijaH sarve yanti yaTAyaTam 4

1sa svargam A rohati yatrAdas tridivaM divaH 
1apUpanABiM kftvA yo dadAti SatOdanAm 5
1sa tAMl lokAnt sam Apnoti ye divyA ye ca pArTivAH 
1hiraRyajyotizaM kftvA yo dadAti SatOdanAm 6

1ye te devi SamitAraH paktAro ye ca te janAH 
1te tvA sarve gopsyanti mEByo BEzIH SatOdane 7

1vasavas tvA dakziRata uttarAn marutas tvA 
1AdityAH paScAd gopsyanti sAgnizwomam ati drava 8

1devAH pitaro manuzyA ganDarvApsarasaS ca ye 
1te tvA sarve gopsyanti sAtirAtram ati drava 9

10,9.10a antarikzaM divaM BUmim AdityAn maruto diSaH 
10,9.10c lokAnt sa sarvAn Apnoti yo dadAti SatOdanAm 10 {30}

10,9.11a GftaM prokzantI suBagA devI devAn gamizyati 
10,9.11c paktAram aGnye mA hiMsIr divaM prehi SatOdane 11

10,9.12a ye devA divizado antarikzasadaS ca ye ye ceme BUmyAm aDi 
10,9.12c teByas tvaM Dukzva sarvadA kzIraM sarpir aTo maDu 12

10,9.13a yat te Siro yat te muKaM yO karRO ye ca te hanU 
10,9.13c AmikzAM duhratAM dAtre kzIraM sarpir aTo maDu 13

10,9.14a yO ta ozWO ye nAsike ye SfNge ye ca te 'kziRI 
10,9.14c AmikzAM duhratAM dAtre kzIraM sarpir aTo maDu 14

10,9.15a yat te klomA yad DfdayaM purItat sahakaRWikA 
10,9.15c AmikzAM duhratAM dAtre kzIraM sarpir aTo maDu 15

10,9.16a yat te yakfd ye matasne yad Antram yAS ca te gudAH 
10,9.16c AmikzAM duhratAM dAtre kzIraM sarpir aTo maDu 16

10,9.17a yas te plASir yo vanizWur yO kukzI yac ca carma te 
10,9.17c AmikzAM duhratAM dAtre kzIraM sarpir aTo maDu 17

10,9.18a yat te majjA yad asTi yan maMsaM yac ca lohitam 
10,9.18c AmikzAM duhratAM dAtre kzIraM sarpir aTo maDu 18

10,9.19a yO te bAhU ye dozaRI yAv aMsO yA ca te kakut 
10,9.19c AmikzAM duhratAM dAtre kzIraM sarpir aTo maDu 19

10,9.20a yAs te grIvA ye skanDA yAH pfzwIr yAS ca parSavaH 
10,9.20c AmikzAM duhratAM dAtre kzIraM sarpir aTo maDu 20 {31}

10,9.21a yO ta urU azWIvantO ye SroRI yA ca te Basat 
10,9.21c AmikzAM duhratAM dAtre kzIraM sarpir aTo maDu 21

10,9.22a yat te puCaM ye te bAlA yad UDo ye ca te stanAH 
10,9.22c AmikzAM duhratAM dAtre kzIraM sarpir aTo maDu 22

10,9.23a yAs te jaNGAH yAH kuzWikA fCarA ye ca te SaPAH 
10,9.23c AmikzAM duhratAM dAtre kzIraM sarpir aTo maDu 23

10,9.24a yat te carma SatOdane yAni lomAny aGnye 
10,9.24c AmikzAM duhratAM dAtre kzIraM sarpir aTo maDu 24

10,9.25a kroqO te stAM purodASAv AjyenABiGAritO 
10,9.25c tO pakzO devi kftvA sA paktAraM divaM vaha 25

10,9.26a ulUKale musale yaS ca carmaRi yo vA SUrpe taRqulaH kaRaH 
10,9.26c yaM vA vAto mAtariSvA pavamAno mamATAgniz wad DotA suhutaM kfRotu 26

10,9.27a apo devIr maDumatIr GftaScuto brahmaRAM hastezu prapfTak sAdayAmi 
10,9.27c yatkAma idam aBiziYcAmi vo 'haM tan me sarvaM saM padyatAM vayaM syAma patayo rayIRAm 27 {32}



1namas te jAyamAnAyE jAtAyA uta te namaH 
1bAleByaH SaPeByo rUpAyAGnye te namaH 1

1yo vidyAt sapta pravataH sapta vidyAt parAvataH 
1Siro yajYasya yo vidyAt sa vaSAM prati gfhRIyAt 2

1vedAhaM sapta pravataH sapta veda parAvataH 
1Siro yajYasyAhaM veda somaM cAsyAM vicakzaRam 3

1yayA dyOr yayA pfTivI yayApo gupitA imAH 
1vaSAM sahasraDArAM brahmaRACAvadAmasi 4

1SataM kaMsAH SataM dogDAraH SataM goptAro aDi pfzWe asyAH 
1ye devAs tasyAM prARanti te vaSAM vidur ekaDA 5

1yajYapadIrAkzIrA svaDAprARA mahIlukA 
1vaSA parjanyapatnI devAM apy eti brahmaRA 6

1anu tvAgniH prAviSad anu somo vaSe tvA 
1UDas te Badre parjanyo vidyutas te stanA vaSe 7

1apas tvaM Dukze praTamA urvarA aparA vaSe 
1tftIyaM rAzwraM Dukze 'nnaM kzIraM vaSe tvam 8

1yad AdityEr hUyamAnopAtizWa ftavari 
1indraH sahasraM pAtrAnt somaM tvApAyayad vaSe 9

10,10.10a yad anUcIndram Er At tvA fzaBo 'hvayat 
10,10.10c tasmAt te vftrahA payaH kzIraM krudDo 'harad vaSe 10 {33}

10,10.11a yat te krudDo Danapatir A kzIram aharad vaSe 
10,10.11c idaM tad adya nAkas trizu pAtrezu rakzati 11

10,10.12a trizu pAtrezu taM somam A devy aharad vaSA 
10,10.12c aTarvA yatra dIkzito barhizy Asta hiraRyaye 12

10,10.13a saM hi somenAgata sam u sarveRa padvatA 
10,10.13c vaSA samudram aDy azWad ganDarvEH kaliBiH saha 13

10,10.14a saM hi vAtenAgata sam u sarvEH patatriBiH 
10,10.14c vaSA samudre prAnftyad fcaH sAmAni biBratI 14

10,10.15a saM hi sUryeRAgata sam u sarveRa cakzuzA 
10,10.15c vaSA samudram aty aKyad BadrA jyotIMzi biBratI 15

10,10.16a aBIvftA hiraRyena yad atizWa ftAvari 
10,10.16c aSvaH samudro BUtvADy askandad vaSe tvA 16

10,10.17a tad BadrAH sam agaCanta vaSA dezwry aTo svaDA 
10,10.17c aTarvA yatra dIkzito barhizy Asta hiraRyaye 17

10,10.18a vaSA mAtA rAjanyasya vaSA mAtA svaDe tava 
10,10.18c vaSAyA yajYa AyuDaM tataS cittam ajAyata 18

10,10.19a UrDvo bindur ud acarad brahmaRaH kakudAd aDi 
10,10.19c tatas tvaM jajYize vaSe tato hotAjAyata 19

10,10.20a Asnas te gATA aBavann uzRihAByo balaM vaSe 
10,10.20c pAjasyAj jajYe yajYa staneByo raSmayas tava 20 {34}

10,10.21a IrmAByAm ayanaM jAtaM sakTiByAM ca vaSe tava 
10,10.21c AntreByo jajYire atrA udarAd aDi vIruDaH 21

10,10.22a yad udaraM varuRasyAnuprAviSaTA vaSe 
10,10.22c tatas tvA brahmod ahvayat sa hi netram avet tava 22

10,10.23a sarve garBAd avepanta jAyamAnAd asUsvaH 
10,10.23c sasUva hi tAm Ahu vaSeti brahmaBiH kxptaH sa hy asyA banDuH 23

10,10.24a yuDa ekaH saM sfjati yo asyA eka id vaSI 
10,10.24c tarAMsi yajYA aBavan tarasAM cakzur aBavad vaSA 24

10,10.25a vaSA yajYaM praty agfhRAd vaSA sUryam aDArayat 
10,10.25c vaSAyAm antar aviSad odano brahmaRA saha 25

10,10.26a vaSAm evAmftam Ahur vaSAM mftyum upAsate 
10,10.26c vaSedaM sarvam aBavad devA manuzyA asurAH pitara fzayaH 26

10,10.27a ya evaM vidyAt sa vaSAM prati gfhRIyAt 
10,10.27c taTA hi yajYaH sarvapAd duhe dAtre 'napasPuran 27

10,10.28a tisro jihvA varuRasyAntar dIdyaty Asani 
10,10.28c tAsAM yA maDye rAjati sA vaSA duzpratigrahA 28

10,10.29a caturDA reto aBavad vaSAyAH 
10,10.29c Apas turIyam amftaM turIyaM yajYas turIyaM paSavas turIyam 29

10,10.30a vaSA dyOr vaSA pfTivI vaSA vizRuH prajApatiH 
10,10.30c vaSAyA dugDam apibant sADyA vasavaS ca ye 30

10,10.31a vaSAyA dugDaM pItvA sADyA vasavaS ca ye 
10,10.31c te vE braDnasya vizwapi payo asyA upAsate 31

10,10.32a somam enAm eke duhre Gftam eka upAsate 
10,10.32c ya evaM viduze vaSAM dadus te gatAs tridivaM divaH 32

10,10.33a brAhmaReByo vaSAM dattvA sarvAMl lokAnt sam aSnute 
10,10.33c ftaM hy asyAm Arpitam api brahmATo tapaH 33

10,10.34a vaSAM devA upa jIvanti vaSAM manuzyA uta 
10,10.34c vaSedaM sarvam aBavad yAvat sUryo vipaSyati 34 {35}




1agne jAyasvAditir nATiteyaM brahmOdanaM pacati putrakAmA 
1saptafzayo BUtakftas te tvA manTantu prajayA saheha 1

1kfRuta DUmaM vfzaRaH saKAyo 'droGAvitA vAcam aCa 
1ayam agniH pftanAzAw suvIro yena devA asahanta dasyUn 2

1agne 'janizWA mahate vIryAya brahmOdanAya paktave jAtavedaH 
1saptafzayo BUtakftas te tvAjIjanann asyE rayiM sarvavIraM ni yaCa 3

1samidDo agne samiDA sam iDyasva vidvAn devAn yajYiyAM eha vakzaH 
1teByo haviH SrapayaM jAtaveda uttamaM nAkam aDi rohayemam 4

1treDA BAgo nihito yaH purA vo devAnAM pitFRAM martyAnAm 
1aMSAM jAnIDvaM vi BajAmi tAn vo yo devAnAM sa imAM pArayAti 5

1agne sahasvAn aBiBUr aBId asi nIco ny ubja dvizataH sapatnAn 
1iyaM mAtrA mIyamAnA mitA ca sajAtAMs te balihftaH kfRotu 6

1sAkaM sajAtEH payasA sahEDy ud ubjEnAM mahate vIryAya 
1UrDvo nAkasyADi roha vizwapaM svargo loka iti yaM vadanti 7

1iyaM mahI prati gfhRAtu carma pfTivI devI sumanasyamAnA 
1aTa gaCema sukftasya lokam 8

1etO grAvARO sayujA yuNDi carmaRi nirbinDy aMSUn yajamAnAya sADu 
1avaGnatI ni jahi ya imAM pftanyava UrDvaM prajAm udBaranty ud Uha 9

11,1.10a gfhARa grAvARO sakftO vIra hasta A te devA yajYiyA yajYam aguH 
11,1.10c trayo varA yatamAMs tvaM vfRIze tAs te samfdDIr iha rADayAmi 10 {1}

11,1.11a iyaM te DItir idam u te janitraM gfhRAtu tvAm aditiH SUraputrA 
11,1.11c parA punIhi ya imAM pftanyavo 'syE rayiM sarvavIraM ni yaCa 11

11,1.12a upaSvase druvaye sIdatA yUyaM vi vicyaDvaM yajYiyAsas tuzEH 
11,1.12c SriyA samAnAn ati sarvAnt syAmADaspadaM dvizatas pAdayAmi 12

11,1.13a parehi nAri punar ehi kzipram apAM tvA gozWo aDy arukzad BarAya 
11,1.13c tAsAM gfhRItAd yatamA yajYiyA asan viBAjya DIrItarA jahItAt 13

11,1.14a emA agur yozitaH SumBamAnA ut tizWa nAri tavasaM raBasva 
11,1.14c supatnI patyA prajayA prajAvaty A tvAgan yajYaH prati kumBaM gfBAya 14

11,1.15a Urjo BAgo nihito yaH purA va fzipraSizwApa A BarEtAH 
11,1.15c ayaM yajYo gAtuvin nATavit prajAvid ugraH paSuvid vIravid vo astu 15

11,1.16a agne carur yajYiyas tvADy arukzac Cucis tapizWas tapasA tapEnam 
11,1.16c ArzeyA dEvA aBisaMgatya BAgam imaM tapizWA ftuBis tapantu 16

11,1.17a SudDAH pUtA yozito yajYiyA imA ApaS carum ava sarpantu SuBrAH 
11,1.17c aduH prajAM bahulAM paSUn naH paktOdanasya sukftAm etu lokam 17

11,1.18a brahmaRA SudDA uta pUtA Gftena somasyAMSavas taRqulA yajYiyA ime 
11,1.18c apaH pra viSata prati gfhRAtu vaS carur imaM paktvA sukftAm eta lokam 18

11,1.19a uruH praTasva mahatA mahimnA sahasrapfzWaH sukftasya loke 
11,1.19c pitAmahAH pitaraH prajopajAhaM paktA paYcadaSas te asmi 19

11,1.20a sahasrapfzWaH SataDAro akzito brahmOdano devayAnaH svargaH 
11,1.20c amUMs ta A daDAmi prajayA rezayEnAn balihArAya mfqatAn mahyam eva 20 {2}

11,1.21a udehi vediM prajayA varDayEnAM nudasva rakzaH prataraM Dehy enAm 
11,1.21c SriyA samAnAn ati sarvAnt syAmADaspadaM dvizatas pAdayAmi 21

11,1.22a aByAvartasva paSuBiH sahEnAM pratyaNN enAM devatABiH sahEDi 
11,1.22c mA tvA prApac CapaTo mABicAraH sve kzetre anamIvA vi rAja 22

11,1.23a ftena tazwA manasA hitEzA brahmOdanasya vihitA vedir agre 
11,1.23c aMsaDrIM SudDAm upa Dehi nAri tatrOdanaM sAdaya dEvAnAm 23

11,1.24a aditer hastAM srucam etAM dvitIyAM saptafzayo BUtakfto yAm akfRvan 
11,1.24c sA gAtrARi viduzy odanasya darvir vedyAm aDy enaM cinotu 24

11,1.25a SftaM tvA havyam upa sIdantu dEvA niHsfpyAgneH punar enAn pra sIda 
11,1.25c somena pUto jaWare sIda brahmaRAm ArzeyAs te mA rizan prASitAraH 25

11,1.26a soma rAjant saMjYAnam A vapEByaH subrAhmaRA yatame tvopasIdAn 
11,1.26c fzIn ArzeyAMs tapaso 'Di jAtAn brahmOdane suhavA johavImi 26

11,1.27a SudDAH pUtA yozito yajYiyA imA brahmaRAM hastezu prapfTak sAdayAmi 
11,1.27c yatkAma idam aBiziYcAmi vo 'ham indro marutvAnt sa dadAd idaM me 27

11,1.28a idaM me jyotir amftaM hiraRyaM pakvaM kzetrAt kAmaduGA ma ezA 
11,1.28c idaM DanaM ni daDe brAhmaRezu kfRve panTAM pitfzu yaH svargaH 28

11,1.29a agnO tuzAn A vapa jAtavedasi paraH kambUkAM apa mfqQi dUram 
11,1.29c etaM SuSruma gfharAjasya BAgam aTo vidma nirfter BAgaDeyam 29

11,1.30a SrAmyataH pacato vidDi sunvataH panTAM svargam aDi rohayEnam 
11,1.30c yena rohAt param Apadya yad vaya uttamaM nAkaM paramaM vyoma 30 {3}

11,1.31a baBrer aDvaryo muKam etad vi mfqQy AjyAya lokaM kfRuhi pravidvAn 
11,1.31c Gftena gAtrAnu sarvA vi mfqQi kfRve panTAM pitfzu yaH svargaH 31

11,1.32a baBre rakzaH samadam A vapEByo 'brAhmaRA yatame tvopasIdAn 
11,1.32c purIziRaH praTamAnAH purastAd ArzeyAs te mA rizan prASitAraH 32

11,1.33a Arzeyezu ni daDa odana tvA nAnArzeyARAm apy asty atra 
11,1.33c agnir me goptA marutaS ca sarve viSve devA aBi rakzantu pakvam 33

11,1.34a yajYaM duhAnaM sadam it prapInaM pumAMsaM DenuM sadanaM rayIRAm 
11,1.34c prajAmftatvam uta dIrGam AyU rAyaS ca pozEr upa tvA sadema 34

11,1.35a vfzaBo 'si svarga fzIn ArzeyAn gaCa 
11,1.35c sukftAM loke sIda tatra nO saMskftam 35

11,1.36a samAcinuzvAnusaMprayAhy agne paTaH kalpaya devayAnAn 
11,1.36c etEH sukftEr anu gaCema yajYaM nAke tizWantam aDi saptaraSmO 36

11,1.37a yena devA jyotizA dyAm udAyan brahmOdanaM paktvA sukftasya lokam 
11,1.37c tena gezma sukftasya lokaM svar Arohanto aBi nAkam uttamam 37 {4}



1BavASarvO mfqataM mABi yAtaM BUtapatI paSupatI namo vAm 
1pratihitAm AyatAM mA vi srAzwaM mA no hiMsizwaM dvipado mA catuzpadaH 1

1Sune krozwre mA SarIrARi kartam aliklaveByo gfDreByo ye ca kfzRA avizyavaH 
1makzikAs te paSupate vayAMsi te viGase mA vidanta 2

1krandAya te prARAya yAS ca te Bava ropayaH 
1namas te rudra kfRmaH sahasrAkzAyAmartya 3

1purastAt te namaH kfRma uttarAd aDarAd uta 
1aBIvargAd divas pary antarikzAya te namaH 4

1muKAya te paSupate yAni cakzUMzi te Bava 
1tvace rUpAya saMdfSe pratIcInAya te namaH 5

1aNgeByas ta udarAya jihvAyA AsyAya te 
1dadByo ganDAya te namaH 6

1astrA nIlaSiKaRqena sahasrAkzeRa vAjinA 
1rudreRArDakaGAtinA tena mA sam arAmahi 7

1sa no BavaH pari vfRaktu viSvata Apa ivAgniH pari vfRaktu no BavaH 
1mA no 'Bi mAMsta namo astv asmE 8

1catur namo azwakftvo BavAya daSa kftvaH paSupate namas te 
1taveme paYca paSavo viBaktA gAvo aSvAH puruzA ajAvayaH 9

11,2.10a tava catasraH pradiSas tava dyOs tava pfTivI tavedam ugrorv antarikzam 
11,2.10c tavedaM sarvam Atmanvad yat prARat pfTivIm anu 10 {5}

11,2.11a uruH koSo vasuDAnas tavAyaM yasminn imA viSvA BuvanAny antaH 
11,2.11c sa no mfqa paSupate namas te paraH krozwAro aBiBAH SvAnaH paro yantv aGarudo vikeSyaH 11

11,2.12a Danur biBarzi haritaM hiraRyayaM sahasraGniM SatavaDaM SiKaRqin 
11,2.12c rudrasyezuS carati devahetis tasyE namo yatamasyAM diSItaH 12

11,2.13a yo 'BiyAto nilayate tvAM rudra nicikIrzati 
11,2.13c paScAd anuprayuNkze taM vidDasya padanIr iva 13

11,2.14a BavArudrO sayujA saMvidAnAv uBAv ugrO carato vIryAya 
11,2.14c tAByAM namo yatamasyAM diSItaH 14

11,2.15a namas te astv Ayate namo astu parAyate 
11,2.15c namas te rudra tizWata AsInAyota te namaH 15

11,2.16a namaH sAyaM namaH prAtar namo rAtryA namo divA 
11,2.16c BavAya ca SarvAya coBAByAm akaraM namaH 16

11,2.17a sahasrAkzam atipaSyaM purastAd rudram asyantaM bahuDA vipaScitam 
11,2.17c mopArAma jihvayeyamAnam 17

11,2.18a SyAvASvaM kfzRam asitaM mfRantaM BImaM raTaM keSinaH pAdayantam 
11,2.18c pUrve pratImo namo astv asmE 18

11,2.19a mA no 'Bi srA matyaM devahetiM mA naH kruDaH paSupate namas te 
11,2.19c anyatrAsmad divyAM SAKAM vi DUnu 19

11,2.20a mA no hiMsIr aDi no brUhi pari Ro vfNDi mA kruDaH 
11,2.20c mA tvayA sam arAmahi 20 {6}

11,2.21a mA no gozu puruzezu mA gfDo no ajAvizu 
11,2.21c anyatrogra vi vartaya piyArURAM prajAM jahi 21

11,2.22a yasya takmA kAsikA hetir ekam aSvasyeva vfzaRaH kranda eti 
11,2.22c aBipUrvaM nirRayate namo astv asmE 22

11,2.23a yo 'ntarikze tizWati vizwaBito 'yajvanaH pramfRan devapIyUn 
11,2.23c tasmE namo daSaBiH SakvarIBiH 23

11,2.24a tuByam AraRyAH paSavo mfgA vane hitA haMsAH suparRAH SakunA vayAMsi 
11,2.24c tava yakzaM paSupate apsv antas tuByaM kzaranti divyA Apo vfDe 24

11,2.25a SiMSumArA ajagarAH purIkayA jazA matsyA rajasA yeByo asyasi 
11,2.25c na te dUraM na parizWAsti te Bava sadyaH sarvAM pari paSyasi BUmiM pUrvasmAd DaMsy uttarasmint samudre 25

11,2.26a mA no rudra takmanA mA vizeRa mA naH saM srA divyenAgninA 
11,2.26c anyatrAsmad vidyutaM pAtayEtAm 26

11,2.27a Bavo divo Bava ISe pfTivyA Bava A papra urv antarikzam 
11,2.27c tasyE namo yatamasyAM diSItaH 27

11,2.28a Bava rAjan yajamAnAya mfqa paSUnAM hi paSupatir baBUTa 
11,2.28c yaH SraddaDAti santi devA iti catuzpade dvipade 'sya mfqa 28

11,2.29a mA no mahAntam uta mA no arBakaM mA no vahantam uta mA no vakzyataH 
11,2.29c mA no hiMsIH pitaraM mAtaraM ca svAM tanvaM rudra mA rIrizo naH 29

11,2.30a rudrasyElabakAreByo 'saMsUktagileByaH 
11,2.30c idaM mahAsyeByaH SvaByo akaraM namaH 30

11,2.31a namas te GoziRIByo namas te keSinIByaH 
11,2.31c namo namaskftAByo namaH saMBuYjatIByaH 
11,2.31e namas te deva senAByaH svasti no aBayaM ca naH 31 {7}


1tasyOdanasya bfhaspatiH Siro brahma muKam 1

1dyAvApfTivI Srotre sUryAcandramasAv akziRI saptafzayaH prARApAnAH 2

1cakzur musalaM kAma ulUKalam 3

1ditiH SUrpam aditiH SUrpagrAhI vAto 'pAvinak 4

1aSvAH kaRA gAvas taRqulA maSakAs tuzAH 5

1kabru PalIkaraRAH Saro 'Bram 6

1SyAmam ayo 'sya mAMsAni lohitam asya lohitam 7

1trapu Basma haritaM varRaH puzkaram asya ganDaH 8

1KalaH pAtraM sPyAv aMsAv Ize anUkye 9

11,3.10a AntrARi jatravo gudA varatrAH 10

11,3.11a iyam eva pfTivI kumBI Bavati rADyamAnasyOdanasya dyOr apiDAnam 11

11,3.12a sItAH parSavaH sikatA UbaDyam 12

11,3.13a ftaM hastAvanejanaM kulyopasecanam 13

11,3.14a fcA kumBy aDihitArtvijyena prezitA 14

11,3.15a brahmaRA parigfhItA sAmnA paryUQA 15

11,3.16a bfhad AyavanaM raTantaraM darviH 16

11,3.17a ftavaH paktAra ArtavAH sam inDate 17

11,3.18a caruM paYcabilam uKaM Garmo 'BInDe 18 [note COFINERqA ed. PP]
11,3.19a odanena yajYavataH sarve lokAH samApyAH 19

11,3.20a yasmint samudro dyOr BUmis trayo 'varaparaM SritAH 20

11,3.21a yasya devA akalpantocCizwe zaq aSItayaH 21

11,3.22a taM tvOdanasya pfCAmi yo asya mahimA mahAn 22

11,3.23a sa ya odanasya mahimAnaM vidyAt 23

11,3.24a nAlpa iti brUyAn nAnupasecana iti nedaM ca kiM ceti 24

11,3.25a yAvad dAtABimanasyeta tan nAti vadet 25

11,3.26a brahmavAdino vadanti parAYcam odanaM prASI3H pratyaYcA3m iti 26

11,3.27a tvam odanaM prASI3s tvAm odanA3 iti 27

11,3.28a parAYcaM cEnaM prASIH prARAs tvA hAsyantIty enam Aha 28

11,3.29a pratyaYcaM cEnaM prASIr apAnAs tvA hAsyantIty enam Aha 29

11,3.30a nEvAham odanaM na mAm odanaH 30

11,3.31a odana evOdanaM prASIt 31 {8}



11,3.32[4.1]a tataS cEnam anyena SIrzRA prASIr yena cEtaM pUrva fzayaH prASnan 
11,3.32[4.1]b jyezWatas te prajA marizyatIty enam Aha 
11,3.32[4.1]c taM vA ahaM nArvAYcaM na parAYcaM na pratyaYcam 
11,3.32[4.1]d bfhaspatinA SIrzRA 
11,3.32[4.1]e tenEnaM prASizaM tenEnam ajIgamam 
11,3.32[4.1]f eza vA odanaH sarvANgaH sarvaparuH sarvatanUH 
11,3.32[4.1]g sarvANga eva sarvaparuH sarvatanUH saM Bavati ya evaM veda 32 [1]

11,3.33[4.2]a tataS cEnam anyAByAM SrotrAByAM prASIr yAByAM cEtaM pUrva fzayaH prASnan 
11,3.33[4.2]b baDiro BavizyasIty enam Aha 
11,3.33[4.2]c taM vA ahaM nArvAYcaM na parAYcaM na pratyaYcam 
11,3.33[4.2]d dyAvApfTivIByAM SrotrAByAm 
11,3.33[4.2]e tAByAm enaM prASizaM tAByAm enam ajIgamam 
11,3.33[4.2]f eza vA odanaH sarvANgaH sarvaparuH sarvatanUH 
11,3.33[4.2]g sarvANga eva sarvaparuH sarvatanUH saM Bavati ya evaM veda 33 [2]

11,3.34[4.3]a tataS cEnam anyAByAm akzIByAM prASIr yAByAM cEtaM pUrva fzayaH prASnan 
11,3.34[4.3]b anDo BavizyasIty enam Aha 
11,3.34[4.3]c taM vA ahaM nArvAYcaM na parAYcaM na pratyaYcam 
11,3.34[4.3]d sUryAcandramasAByAm akzIByAm 
11,3.34[4.3]e tAByAm enaM prASizaM tAByAm enam ajIgamam 
11,3.34[4.3]f eza vA odanaH sarvANgaH sarvaparuH sarvatanUH 
11,3.34[4.3]g sarvANga eva sarvaparuH sarvatanUH saM Bavati ya evaM veda 34 [3]

11,3.35[4.4]a tataS cEnam anyena muKena prASIr yena cEtaM pUrva fzayaH prASnan 
11,3.35[4.4]b muKatas te prajA marizyatIty enam Aha 
11,3.35[4.4]c taM vA ahaM nArvAYcaM na parAYcaM na pratyaYcam 
11,3.35[4.4]d brahmaRA muKena 
11,3.35[4.4]e tenEnaM prASizaM tenEnam ajIgamam 
11,3.35[4.4]f eza vA odanaH sarvANgaH sarvaparuH sarvatanUH 
11,3.35[4.4]g sarvANga eva sarvaparuH sarvatanUH saM Bavati ya evaM veda 35 [4]

11,3.36[4.5]a tataS cEnam anyayA jihvayA prASIr yayA cEtaM pUrva fzayaH prASnan 
11,3.36[4.5]b jihvA te marizyatIty enam Aha 
11,3.36[4.5]c taM vA ahaM nArvAYcaM na parAYcaM na pratyaYcam 
11,3.36[4.5]d agner jihvayA 
11,3.36[4.5]e tayEnaM prASizaM tayEnam ajIgamam 
11,3.36[4.5]f eza vA odanaH sarvANgaH sarvaparuH sarvatanUH 
11,3.36[4.5]g sarvANga eva sarvaparuH sarvatanUH saM Bavati ya evaM veda 36 [5]

11,3.37[4.6]a tataS cEnam anyEr dantEH prASIr yES cEtaM pUrva fzayaH prASnan 
11,3.37[4.6]b dantAs te SatsyantIty enam Aha 
11,3.37[4.6]c taM vA ahaM nArvAYcaM na parAYcaM na pratyaYcam 
11,3.37[4.6]d ftuBir dantEH 
11,3.37[4.6]e tEr enaM prASizaM tEr enam ajIgamam 
11,3.37[4.6]f eza vA odanaH sarvANgaH sarvaparuH sarvatanUH 
11,3.37[4.6]g sarvANga eva sarvaparuH sarvatanUH saM Bavati ya evaM veda 37 [6]

11,3.38[4.7]a tataS cEnam anyEH prARApAnEH prASIr yES cEtaM pUrva fzayaH prASnan 
11,3.38[4.7]b prARApAnAs tvA hAsyantIty enam Aha 
11,3.38[4.7]c taM vA ahaM nArvAYcaM na parAYcaM na pratyaYcam 
11,3.38[4.7]d saptafziBiH prARApAnEH 
11,3.38[4.7]e tEr enaM prASizaM tEr enam ajIgamam 
11,3.38[4.7]f eza vA odanaH sarvANgaH sarvaparuH sarvatanUH 
11,3.38[4.7]g sarvANga eva sarvaparuH sarvatanUH saM Bavati ya evaM veda 38 [7]

11,3.39[4.8]a tataS cEnam anyena vyacasA prASIr yena cEtaM pUrva fzayaH prASnan 
11,3.39[4.8]b rAjayakzmas tvA hanizyatIty enam Aha 
11,3.39[4.8]c taM vA ahaM nArvAYcaM na parAYcaM na pratyaYcam 
11,3.39[4.8]d antarikzeRa vyacasA 
11,3.39[4.8]e tenEnaM prASizaM tenEnam ajIgamam 
11,3.39[4.8]f eza vA odanaH sarvANgaH sarvaparuH sarvatanUH 
11,3.39[4.8]g sarvANga eva sarvaparuH sarvatanUH saM Bavati ya evaM veda 39 [8]

11,3.40[4.9]a tataS cEnam anyena pfzWena prASIr yena cEtaM pUrva fzayaH prASnan 
11,3.40[4.9]b vidyut tvA hanizyatIty enam Aha 
11,3.40[4.9]c taM vA ahaM nArvAYcaM na parAYcaM na pratyaYcam 
11,3.40[4.9]d divA pfzWena 
11,3.40[4.9]e tenEnaM prASizaM tenEnam ajIgamam 
11,3.40[4.9]f eza vA odanaH sarvANgaH sarvaparuH sarvatanUH 
11,3.40[4.9]g sarvANga eva sarvaparuH sarvatanUH saM Bavati ya evaM veda 40 [9]

11,3.41[4.10]a tataS cEnam anyenorasA prASIr yena cEtaM pUrva fzayaH prASnan 
11,3.41[4.10]b kfzyA na rAtsyasIty enam Aha 
11,3.41[4.10]c taM vA ahaM nArvAYcaM na parAYcaM na pratyaYcam 
11,3.41[4.10]d pfTivyorasA 
11,3.41[4.10]e tenEnaM prASizaM tenEnam ajIgamam 
11,3.41[4.10]f eza vA odanaH sarvANgaH sarvaparuH sarvatanUH 
11,3.41[4.10]g sarvANga eva sarvaparuH sarvatanUH saM Bavati ya evaM veda 41 [10]

11,3.42[4.11]a tataS cEnam anyenodareRa prASIr yena cEtaM pUrva fzayaH prASnan 
11,3.42[4.11]b udaradAras tvA hanizyatIty enam Aha 
11,3.42[4.11]c taM vA ahaM nArvAYcaM na parAYcaM na pratyaYcam 
11,3.42[4.11]d satyenodareRa 
11,3.42[4.11]e tenEnaM prASizaM tenEnam ajIgamam 
11,3.42[4.11]f eza vA odanaH sarvANgaH sarvaparuH sarvatanUH 
11,3.42[4.11]g sarvANga eva sarvaparuH sarvatanUH saM Bavati ya evaM veda 42 [11]

11,3.43[4.12]a tataS cEnam anyena vastinA prASIr yena cEtaM pUrva fzayaH prASnan 
11,3.43[4.12]b apsu marizyasIty enam Aha 
11,3.43[4.12]c taM vA ahaM nArvAYcaM na parAYcaM na pratyaYcam 
11,3.43[4.12]d samudreRa vastinA 
11,3.43[4.12]e tenEnaM prASizaM tenEnam ajIgamam 
11,3.43[4.12]f eza vA odanaH sarvANgaH sarvaparuH sarvatanUH 
11,3.43[4.12]g sarvANga eva sarvaparuH sarvatanUH saM Bavati ya evaM veda 43 [12]

11,3.44[4.13]a tataS cEnam anyAByAm UruByAM prASIr yAByAM cEtaM pUrva fzayaH prASnan 
11,3.44[4.13]b UrU te marizyata ity enam Aha 
11,3.44[4.13]c taM vA ahaM nArvAYcaM na parAYcaM na pratyaYcam 
11,3.44[4.13]d mitrAvaruRayor UruByAm 
11,3.44[4.13]e tAByAm enaM prASizaM tAByAm enam ajIgamam 
11,3.44[4.13]f eza vA odanaH sarvANgaH sarvaparuH sarvatanUH 
11,3.44[4.13]g sarvANga eva sarvaparuH sarvatanUH saM Bavati ya evaM veda 44 [13]

11,3.45[4.14]a tataS cEnam anyAByAm azWIvadByAM prASIr yAByAM cEtaM pUrva fzayaH prASnan 
11,3.45[4.14]b srAmo BavizyasIty enam Aha 
11,3.45[4.14]c taM vA ahaM nArvAYcaM na parAYcaM na pratyaYcam 
11,3.45[4.14]d tvazwur azWIvadByAm 
11,3.45[4.14]e tAByAm enaM prASizaM tAByAm enam ajIgamam 
11,3.45[4.14]f eza vA odanaH sarvANgaH sarvaparuH sarvatanUH 
11,3.45[4.14]g sarvANga eva sarvaparuH sarvatanUH saM Bavati ya evaM veda 45 [14]

11,3.46[4.15]a tataS cEnam anyAByAM pAdAByAM prASIr yAByAM cEtaM pUrva fzayaH prASnan 
11,3.46[4.15]b bahucArI BavizyasIty enam Aha 
11,3.46[4.15]c taM vA ahaM nArvAYcaM na parAYcaM na pratyaYcam 
11,3.46[4.15]d aSvinoH pAdAByAm 
11,3.46[4.15]e tAByAm enaM prASizaM tAByAm enam ajIgamam 
11,3.46[4.15]f eza vA odanaH sarvANgaH sarvaparuH sarvatanUH 
11,3.46[4.15]g sarvANga eva sarvaparuH sarvatanUH saM Bavati ya evaM veda 46 [15]

11,3.47[4.16]a tataS cEnam anyAByAM prapadAByAM prASIr yAByAM cEtaM pUrva fzayaH prASnan 
11,3.47[4.16]b sarpas tvA hanizyatIty enam Aha 
11,3.47[4.16]c taM vA ahaM nArvAYcaM na parAYcaM na pratyaYcam 
11,3.47[4.16]d savituH prapadAByAm 
11,3.47[4.16]e tAByAm enaM prASizaM tAByAm enam ajIgamam 
11,3.47[4.16]f eza vA odanaH sarvANgaH sarvaparuH sarvatanUH 
11,3.47[4.16]g sarvANga eva sarvaparuH sarvatanUH saM Bavati ya evaM veda 47 [16]

11,3.48[4.17]a tataS cEnam anyAByAM hastAByAM prASIr yAByAM cEtaM pUrva fzayaH prASnan 
11,3.48[4.17]b brAhmaRaM hanizyasIty enam Aha 
11,3.48[4.17]c taM vA ahaM nArvAYcaM na parAYcaM na pratyaYcam 
11,3.48[4.17]d ftasya hastAByAm 
11,3.48[4.17]e tAByAm enaM prASizaM tAByAm enam ajIgamam 
11,3.48[4.17]f eza vA odanaH sarvANgaH sarvaparuH sarvatanUH 
11,3.48[4.17]g sarvANga eva sarvaparuH sarvatanUH saM Bavati ya evaM veda 48 [17]

11,3.49[4.18]a tataS cEnam anyayA pratizWayA prASIr yayA cEtaM pUrva fzayaH prASnan 
11,3.49[4.18]b apratizWAno 'nAyatano marizyasIty enam Aha 
11,3.49[4.18]c taM vA ahaM nArvAYcaM na parAYcaM na pratyaYcam 
11,3.49[4.18]d satye pratizWAya 
11,3.49[4.18]e tayEnaM prASizaM tayEnam ajIgamam 
11,3.49[4.18]f eza vA odanaH sarvANgaH sarvaparuH sarvatanUH 
11,3.49[4.18]g sarvANga eva sarvaparuH sarvatanUH saM Bavati ya evaM veda 49 [18] {9}



11,3.50[5.1]a etad vE braDnasya vizwapaM yad odanaH 50 [1]

11,3.51[5.2]a braDnaloko Bavati braDnasya vizwapi Srayate ya evaM veda 51 [2]

11,3.52[5.3]a etasmAd vA odanAt trayastriMSataM lokAn nir amimIta prajApatiH 52 [3]

11,3.53[5.4]a tezAM prajYAnAya yajYam asfjata 53 [4]

11,3.54[5.5]a sa ya evaM viduza upadrazwA Bavati prARaM ruRadDi 54 [5]

11,3.55[5.6]a na ca prARaM ruRadDi sarvajyAniM jIyate 55 [6]

11,3.56[5.7]a na ca sarvajyAniM jIyate purEnaM jarasaH prARo jahAti 56 [7] {10}



11,4[6].1a prARAya namo yasya sarvam idaM vaSe 
11,4[6].1c yo BUtaH sarvasyeSvaro yasmint sarvaM pratizWitam 1

11,4[6].2a namas te prARa krandAya namas te stanayitnave 
11,4[6].2c namas te prARa vidyute namas te prARa varzate 2

11,4[6].3a yat prARa stanayitnunABikrandaty ozaDIH 
11,4[6].3c pra vIyante garBAn daDate 'To bahvIr vi jAyante 3

11,4[6].4a yat prARa ftAv Agate 'Bikrandaty ozaDIH 
11,4[6].4c sarvaM tadA pra modate yat kiM ca BUmyAm aDi 4
11,4[6].5a yadA prARo aByavarzId varzeRa pfTivIM mahIm 
11,4[6].5c paSavas tat pra modante maho vE no Bavizyati 5

11,4[6].6a aBivfzwA ozaDayaH prARena sam avAdiran 
11,4[6].6c Ayur vE naH prAtItaraH sarvA naH suraBIr akaH 6

11,4[6].7a namas te astv Ayate namo astu parAyate 
11,4[6].7c namas te prARa tizWata AsInAyota te namaH 7

11,4[6].8a namas te prARa prARate namo astv apAnate 
11,4[6].8c parAcInAya te namaH pratIcInAya te namaH sarvasmE ta idaM namaH 8

11,4[6].9a yA te prARa priyA tanUr yo te prARa preyasI 
11,4[6].9c aTo yad BezajaM tava tasya no Dehi jIvase 9
11,4[6].10a prARaH prajA anu vaste pitA putram iva priyam 
11,4[6].10c prARo ha sarvasyeSvaro yac ca prARati yac ca na 10 {11}

11,4[6].11a prARo mftyuH prARas takmA prARaM devA upAsate 
11,4[6].11c prARo ha satyavAdinam uttame loka A daDat 11

11,4[6].12a prARo virAw prARo dezwrI prARaM sarva upAsate 
11,4[6].12c prARo ha sUryaS candramAH prARam AhuH prajApatim 12

11,4[6].13a prARApAnO vrIhiyavAv anaqvAn prARa ucyate 
11,4[6].13c yave ha prARa Ahito 'pAno vrIhir ucyate 13

11,4[6].14a apAnati prARati puruzo garBe antarA 
11,4[6].14c yadA tvaM prARa jinvasy aTa sa jAyate punaH 14

11,4[6].15a prARam Ahur mAtariSvAnaM vAto ha prARa ucyate 
11,4[6].15c prARe ha BUtaM BavyaM ca prARe sarvaM pratizWitam 15

11,4[6].16a ATarvaRIr ANgirasIr dEvIr manuzyajA uta 
11,4[6].16c ozaDayaH pra jAyante yadA tvaM prARa jinvasi 16

11,4[6].17a yadA prARo aByavarzId varzeRa pfTivIM mahIm 
11,4[6].17c ozaDayaH pra jAyante 'To yAH kAS ca vIruDaH 17

11,4[6].18a yas te prARedaM veda yasmiMS cAsi pratizWitaH 
11,4[6].18c sarve tasmE baliM harAn amuzmiMl loka uttame 18

11,4[6].19a yaTA prARa balihftas tuByaM sarvAH prajA imAH 
11,4[6].19c evA tasmE baliM harAn yas tvA SfRavat suSravaH 19

11,4[6].20a antar garBaS carati devatAsv ABUto BUtaH sa u jAyate punaH 
11,4[6].20c sa BUto BavyaM Bavizyat pitA putraM pra viveSA SacIBiH 20 {12}

11,4[6].21a ekaM pAdaM not Kidati salilAd DaMsa uccaran 
11,4[6].21c yad aNga sa tam utKiden nEvAdya na SvaH syAt 
11,4[6].21e na rAtrI nAhaH syAn na vy uCet kadA cana 21

11,4[6].22a azwAcakraM vartata ekanemi sahasrAkzaraM pra puro ni paScA 
11,4[6].22c arDena viSvaM BuvanaM jajAna yad asyArDaM katamaH sa ketuH 22

11,4[6].23a yo asya viSvajanmana ISe viSvasya cezwataH 
11,4[6].23c anyezu kzipraDanvane tasmE prARa namo 'stu te 23

11,4[6].24a yo asya sarvajanmana ISe sarvasya cezwataH 
11,4[6].24c atandro brahmaRA DIraH prARo mAnu tizWatu 24

11,4[6].25a UrDvaH suptezu jAgAra nanu tiryaN ni padyate 
11,4[6].25c na suptam asya suptezv anu SuSrAva kaS cana 25

11,4[6].26a prARa mA mat paryAvfto na mad anyo Bavizyasi 
11,4[6].26c apAM garBam iva jIvase prARa baDnAmi tvA mayi 26 {13}



11,5[7].1a brahmacArIzRaMS carati rodasI uBe tasmin devAH saMmanaso Bavanti 
11,5[7].1c sa dADAra pfTivIM divaM ca sa AcAryaM tapasA piparti 1

11,5[7].2a brahmacAriRaM pitaro devajanAH pfTag devA anusaMyanti sarve 
11,5[7].2c ganDarvA enam anv Ayan trayastriMSat triSatAH zawsahasrAH sarvAnt sa devAMs tapasA piparti 2

11,5[7].3a AcArya upanayamAno brahmacAriRaM kfRute garBam antaH 
11,5[7].3c taM rAtrIs tisra udare biBarti taM jAtaM drazwum aBisaMyanti devAH 3

11,5[7].4a iyaM samit pfTivI dyOr dvitIyotAntarikzaM samiDA pfRAti 
11,5[7].4c brahmacArI samiDA meKalayA SrameRa lokAMs tapasA piparti 4

11,5[7].5a pUrvo jAto brahmaRo brahmacArI GarmaM vasAnas tapasod atizWat 
11,5[7].5c tasmAj jAtaM brAhmaRaM brahma jyezWaM devAS ca sarve amftena sAkam 5

11,5[7].6a brahmacAry eti samiDA samidDaH kArzRaM vasAno dIkzito dIrGaSmaSruH 
11,5[7].6c sa sadya eti pUrvasmAd uttaraM samudraM lokAnt saMgfBya muhur Acarikrat 6

11,5[7].7a brahmacArI janayan brahmApo lokaM prajApatiM paramezWinaM virAjam 
11,5[7].7c garBo BUtvAmftasya yonAv indro ha BUtvAsurAMs tatarha 7

11,5[7].8a AcAryas tatakza naBasI uBe ime urvI gamBIre pfTivIM divaM ca 
11,5[7].8c te rakzati tapasA brahmacArI tasmin devAH saMmanaso Bavanti 8

11,5[7].9a imAM BUmiM pfTivIM brahmacArI BikzAm A jaBAra praTamo divaM ca 
11,5[7].9c te kftvA samiDAv upAste tayor ArpitA BuvanAni viSvA 9

11,5[7].10a arvAg anyaH paro anyo divas pfzWAd guhA niDI nihitO brAhmaRasya 
11,5[7].10c tO rakzati tapasA brahmacArI tat kevalaM kfRute brahma vidvAn 10 {14}

11,5[7].11a arvAg anya ito anyaH pfTivyA agnI sameto naBasI antareme 
11,5[7].11c tayoH Srayante raSmayo 'Di dfQAs tAn A tizWati tapasA brahmacArI 11

11,5[7].12a aBikrandan stanayann aruRaH SitiNgo bfhac Cepo 'nu BUmO jaBAra 
11,5[7].12c brahmacArI siYcati sAnO retaH pfTivyAM tena jIvanti pradiSaS catasraH 12

11,5[7].13a agnO sUrye candramasi mAtariSvan brahmacAry apsu samiDam A daDAti 
11,5[7].13c tAsAm arcIMzi pfTag aBre caranti tAsAm AjyaM puruzo varzam ApaH 13

11,5[7].14a AcAryo mftyur varuRaH soma ozaDayaH payaH 
11,5[7].14c jImUtA Asant satvAnas tEr idaM svar ABftam 14

11,5[7].15a amA GftaM kfRute kevalam AcAryo BUtvA varuRaH 
11,5[7].15c yadyad ECat prajApatO tad brahmacArI prAyaCat svAn mitro aDy AtmanaH 15

11,5[7].16a AcAryo brahmacArI brahmacArI prajApatiH 
11,5[7].16c prajApatir vi rAjati virAq indro 'Bavad vaSI 16

11,5[7].17a brahmacaryeRa tapasA rAjA rAzwraM vi rakzati 
11,5[7].17c AcAryo brahmacaryeRa brahmacAriRam iCate 17

11,5[7].18a brahmacaryeRa kanyA yuvAnaM vindate patim 
11,5[7].18c anaqvAn brahmacaryeRASvo GAsaM jigIzati 18

11,5[7].19a brahmacaryeRa tapasA devA mftyum apAGnata 
11,5[7].19c indro ha brahmacaryeRa deveByaH svar ABarat 19

11,5[7].20a ozaDayo BUtaBavyam ahorAtre vanaspatiH 
11,5[7].20c saMvatsaraH saha ftuBis te jAtA brahmacAriRaH 20 {15}

11,5[7].21a pArTivA divyAH paSava AraRyA grAmyAS ca ye 
11,5[7].21c apakzAH pakziRaS ca ye te jAtA brahmacAriRaH 21

11,5[7].22a pfTak sarve prAjApatyAH prARAn Atmasu biBrati 
11,5[7].22c tAnt sarvAn brahma rakzati brahmacAriRy ABftam 22

11,5[7].23a devAnAm etat parizUtam anaByArUQaM carati rocamAnam 
11,5[7].23c tasmAj jAtaM brAhmaRaM brahma jyezWaM devAS ca sarve amftena sAkam 23

11,5[7].24a brahmacArI brahma BrAjad biBarti tasmin devA aDi viSve samotAH 
11,5[7].24c prARApAnO janayann Ad vyAnaM vAcaM mano hfdayaM brahma meDAm 24

11,5[7].25a cakzuH SrotraM yaSo asmAsu Dehy annaM reto lohitam udaram 25

11,5[7].26a tAni kalpan brahmacArI salilasya pfzWe tapo 'tizWat tapyamAnaH samudre 
11,5[7].26c sa snAto baBruH piNgalaH pfTivyAM bahu rocate 26 {16}



11,6[8].1a agniM brUmo vanaspatIn ozaDIr uta vIruDaH 
11,6[8].1c indraM bfhaspatiM sUryaM te no muYcantv aMhasaH 1

11,6[8].2a brUmo rAjAnaM varuRaM mitraM vizRum aTo Bagam 
11,6[8].2c aMSaM vivasvantaM brUmas te no muYcantv aMhasaH 2

11,6[8].3a brUmo devaM savitAraM DAtAram uta pUzaRam 
11,6[8].3c tvazwAram agriyaM brUmas te no muYcantv aMhasaH 3

11,6[8].4a ganDarvApsaraso brUmo aSvinA brahmaRaspatim 
11,6[8].4c aryamA nAma yo devas te no muYcantv aMhasaH 4

11,6[8].5a ahorAtre idaM brUmaH sUryAcandramasAv uBA 
11,6[8].5c viSvAn AdityAn brUmas te no muYcantv aMhasaH 5

11,6[8].6a vAtaM brUmaH parjanyam antarikzam aTo diSaH 
11,6[8].6c ASAS ca sarvA brUmas te no muYcantv aMhasaH 6

11,6[8].7a muYcantu mA SapaTyAd ahorAtre aTo uzAH 
11,6[8].7c somo mA devo muYcatu yam AhuS candramA iti 7

11,6[8].8a pArTivA divyAH paSava AraRyA uta ye mfgAH 
11,6[8].8c SakuntAn pakziRo brUmas te no muYcantv aMhasaH 8

11,6[8].9a BavASarvAv idaM brUmo rudraM paSupatiS ca yaH 
11,6[8].9c izUr yA ezAM saMvidma tA naH santu sadA SivAH 9

11,6[8].10a divaM brUmo nakzatrARi BUmiM yakzARi parvatAn 
11,6[8].10c samudrA nadyo veSantAs te no muYcantv aMhasaH 10 {17}

11,6[8].11a saptafzIn vA idaM brUmo 'po devIH prajApatim 
11,6[8].11c pitFn yamaSrezWAn brUmas te no muYcantv aMhasaH 11

11,6[8].12a ye devA divizado antarikzasadaS ca ye 
11,6[8].12c pfTivyAM SakrA ye SritAs te no muYcantv aMhasaH 12

11,6[8].13a AdityA rudrA vasavo divi devA aTarvARaH 
11,6[8].13c aNgiraso manIziRas te no muYcantv aMhasaH 13

11,6[8].14a yajYaM brUmo yajamAnam fcaH sAmAni BezajA 
11,6[8].14c yajUMzi hotrA brUmas te no muYcantv aMhasaH 14

11,6[8].15a paYca rAjyAni vIruDAM somaSrezWAni brUmaH 
11,6[8].15c darBo BaNgo yavaH sahas te no muYcantv aMhasaH 15

11,6[8].16a arAyAn brUmo rakzAMsi sarpAn puRyajanAn pitFn 
11,6[8].16c mftyUn ekaSataM brUmas te no muYcantv aMhasaH 16

11,6[8].17a ftUn brUma ftupatIn ArtavAn uta hAyanAn 
11,6[8].17c samAH saMvatsarAn mAsAMs te no muYcantv aMhasaH 17

11,6[8].18a eta devA dakziRataH paScAt prAYca udeta 
11,6[8].18c purastAd uttarAc CakrA viSve devAH sametya te no muYcantv aMhasaH 18

11,6[8].19a viSvAn devAn idaM brUmaH satyasanDAn ftAvfDaH 
11,6[8].19c viSvABiH patnIBiH saha te no muYcantv aMhasaH 19

11,6[8].20a sarvAn devAn idaM brUmaH satyasanDAn ftAvfDaH 
11,6[8].20c sarvABiH patnIBiH saha te no muYcantv aMhasaH 20

11,6[8].21a BUtaM brUmo BUtapatiM BUtAnAm uta yo vaSI 
11,6[8].21c BUtAni sarvA saMgatya te no muYcantv aMhasaH 21

11,6[8].22a yA devIH paYca pradiSo ye devA dvAdaSa ftavaH 
11,6[8].22c saMvatsarasya ye daMzwrAs te naH santu sadA SivAH 22

11,6[8].23a yan mAtalI raTakrItam amftaM veda Bezajam 
11,6[8].23c tad indro apsu prAveSayat tad Apo datta Bezajam 23 {18}



11,7[9].1a ucCizwe nAma rUpaM cocCizwe loka AhitaH 
11,7[9].1c ucCizwa indraS cAgniS ca viSvam antaH samAhitam 1

11,7[9].2a ucCizwe dyAvApfTivI viSvaM BUtaM samAhitam 
11,7[9].2c ApaH samudra ucCizwe candramA vAta AhitaH 2

11,7[9].3a sann ucCizwe asaMS coBO mftyur vAjaH prajApatiH 
11,7[9].3c lOkyA ucCizwa AyattA vraS ca draS cApi SrIr mayi 3

11,7[9].4a dfQo dfMha sTiro nyo brahma viSvasfjo daSa 
11,7[9].4c nABim iva sarvataS cakram ucCizwe devatAH SritAH 4

11,7[9].5a fk sAma yajur ucCizwa udgITaH prastutaM stutam 
11,7[9].5c hiNkAra ucCizwe svaraH sAmno meqiS ca tan mayi 5

11,7[9].6a EndrAgnaM pAvamAnaM mahAnAmnIr mahAvratam 
11,7[9].6c ucCizwe yajYasyANgAny antar garBa iva mAtari 6

11,7[9].7a rAjasUyaM vAjapeyam agnizwomaz tad aDvaraH 
11,7[9].7c arkASvameDAv ucCizwe jIvabarhir madintamaH 7

11,7[9].8a agnyADeyam aTo dIkzA kAmapraS CandasA saha 
11,7[9].8c utsannA yajYAH satrARy ucCizwe 'Di samAhitAH 8

11,7[9].9a agnihotraM ca SradDA ca vazawkAro vrataM tapaH 
11,7[9].9c dakziRezwaM pUrtaM cocCizwe 'Di samAhitAH 9

11,7[9].10a ekarAtro dvirAtraH sadyaHkrIH prakrIr ukTyaH 
11,7[9].10c otaM nihitam ucCizwe yajYasyARUni vidyayA 10 {19}

11,7[9].11a catUrAtraH paYcarAtraH zaqrAtraS coBayaH saha 
11,7[9].11c zoqaSI saptarAtraS cocCizwAj jajYire sarve ye yajYA amfte hitAH 11

11,7[9].12a pratIhAro niDanaM viSvajic cABijic ca yaH 
11,7[9].12c sAhnAtirAtrAv ucCizwe dvAdaSAho 'pi tan mayi 12

11,7[9].13a sUnftA saMnatiH kzemaH svaDorjAmftaM sahaH 
11,7[9].13c ucCizwe sarve pratyaYcaH kAmAH kAmena tAtfpuH 13

11,7[9].14a nava BUmIH samudrA ucCizwe 'Di SritA divaH 
11,7[9].14c A sUryo BAty ucCizwe 'horAtre api tan mayi 14
11,7[9].15a upahavyaM vizUvantaM ye ca yajYA guhA hitAH 
11,7[9].15c biBarti BartA viSvasyocCizwo janituH pitA 15

11,7[9].16a pitA janitur ucCizwo 'soH pOtraH pitAmahaH 
11,7[9].16c sa kziyati viSvasyeSAno vfzA BUmyAm atiGnyaH 16

11,7[9].17a ftaM satyaM tapo rAzwraM Sramo DarmaS ca karma ca 
11,7[9].17c BUtaM Bavizyad ucCizwe vIryaM lakzmIr balaM bale 17

11,7[9].18a samfdDir oja AkUtiH kzatraM rAzwraM zaq urvyaH 
11,7[9].18c saMvatsaro 'Dy ucCizwa iqA prEzA grahA haviH 18

11,7[9].19a caturhotAra ApriyaS cAturmAsyAni nIvidaH 
11,7[9].19c ucCizwe yajYA hotrAH paSubanDAs tad izwayaH 19

11,7[9].20a arDamAsAS ca mAsAS cArtavA ftuBiH saha 
11,7[9].20c ucCizwe GoziRIr Apa stanayitnuH Srutir mahI 20 {20}

11,7[9].21a SarkarAH sikatA aSmAna ozaDayo vIruDas tfRA 
11,7[9].21c aBrARi vidyuto varzam ucCizwe saMSritA SritA 21

11,7[9].22a rAdDiH prAptiH samAptir vyAptir maha eDatuH 
11,7[9].22c atyAptir ucCizwe BUtiS cAhitA nihitA hitA 22

11,7[9].23a yac ca prARati prARena yac ca paSyati cakzuzA 
11,7[9].23c ucCizwAj jajYire sarve divi devA diviSritaH 23

11,7[9].24a fcaH sAmAni CandAMsi purARaM yajuzA saha 
11,7[9].24c ucCizwAj jajYire sarve divi devA diviSritaH 24

11,7[9].25a prARApAnO cakzuH Srotram akzitiS ca kzitiS ca yA 
11,7[9].25c ucCizwAj jajYire sarve divi devA diviSritaH 25

11,7[9].26a AnandA modAH pramudo 'BImodamudaS ca ye 
11,7[9].26c ucCizwAj jajYire sarve divi devA diviSritaH 26

11,7[9].27a devAH pitaro manuzyA ganDarvApsarasaS ca ye 
11,7[9].27c ucCizwAj jajYire sarve divi devA diviSritaH 27 {21}



11,8[10].1a yan manyur jAyAm Avahat saMkalpasya gfhAd aDi 
11,8[10].1c ka AsaM janyAH ke varAH ka u jyezWavaro 'Bavat 1

11,8[10].2a tapaS cEvAstAM karma cAntar mahaty arRave 
11,8[10].2c ta AsaM janyAs te varA brahma jyezWavaro 'Bavat 2

11,8[10].3a daSa sAkam ajAyanta devA deveByaH purA 
11,8[10].3c yo vE tAn vidyAt pratyakzaM sa vA adya mahad vadet 3

11,8[10].4a prARApAnO cakzuH Srotram akzitiS ca kzitiS ca yA 
11,8[10].4c vyAnodAnO vAN manas te vA AkUtim Avahan 4

11,8[10].5a ajAtA Asann ftavo 'To DAtA bfhaspatiH 
11,8[10].5c indrAgnI aSvinA tarhi kaM te jyezWam upAsata 5

11,8[10].6a tapaS cEvAstAM karma cAntar mahaty arRave 
11,8[10].6c tapo ha jajYe karmaRas tat te jyezWam upAsata 6

11,8[10].7a yeta AsId BUmiH pUrvA yAm adDAtaya id viduH 
11,8[10].7c yo vE tAM vidyAn nAmaTA sa manyeta purARavit 7

11,8[10].8a kuta indraH kutaH somaH kuto agnir ajAyata 
11,8[10].8c kutas tvazwA sam aBavat kuto DAtAjAyata 8

11,8[10].9a indrAd indraH somAt somo agner agnir ajAyata 
11,8[10].9c tvazwA ha jajYe tvazwur DAtur DAtAjAyata 9

11,8[10].10a ye ta Asan daSa jAtA devA deveByaH purA 
11,8[10].10c putreByo lokaM dattvA kasmiMs te loka Asate 10 {22}

11,8[10].11a yadA keSAn asTi snAva mAMsaM majjAnam ABarat 
11,8[10].11c SarIraM kftvA pAdavat kaM lokam anu prAviSat 11

11,8[10].12a kutaH keSAn kutaH snAva kuto asTIny ABarat 
11,8[10].12c aNgA parvARi majjAnaM ko mAMsaM kuta ABarat 12

11,8[10].13a saMsico nAma te devA ye saMBArAnt samaBaran 
11,8[10].13c sarvaM saMsicya martyaM devAH puruzam AviSan 13

11,8[10].14a UrU pAdAv azWIvantO Siro hastAv aTo muKam 
11,8[10].14c pfzwIr barjahye pArSve kas tat sam adaDAd fziH 14

11,8[10].15a Siro hastAv aTo muKaM jihvAM grIvAS ca kIkasAH 
11,8[10].15c tvacA prAvftya sarvaM tat saMDA sam adaDAn mahI 15

11,8[10].16a yat tac CarIram aSayat saMDayA saMhitaM mahat 
11,8[10].16c yenedam adya rocate ko asmin varRam ABarat 16

11,8[10].17a sarve devA upASikzan tad ajAnAd vaDUH satI 
11,8[10].17c ISA vaSasya yA jAyA sAsmin varRam ABarat 17

11,8[10].18a yadA tvazwA vyatfRat pitA tvazwur ya uttaraH 
11,8[10].18c gfhaM kftvA martyaM devAH puruzam AviSan 18

11,8[10].19a svapno vE tandrIr nirftiH pApmAno nAma devatAH 
11,8[10].19c jarA KAlatyaM pAlityaM SarIram anu prAviSan 19

11,8[10].20a steyaM duzkftaM vfjinaM satyaM yajYo yaSo bfhat 
11,8[10].20c balaM ca kzatram ojaS ca SarIram anu prAviSan 20 {23}

11,8[10].21a BUtiS ca vA aBUtiS ca rAtayo 'rAtayaS ca yAH 
11,8[10].21c kzuDaS ca sarvAs tfzRAS ca SarIram anu prAviSan 21

11,8[10].22a nindAS ca vA anindAS ca yac ca hanteti neti ca 
11,8[10].22c SarIraM SradDA dakziRASradDA cAnu prAviSan 22

11,8[10].23a vidyAS ca vA avidyAS ca yac cAnyad upadeSyam 
11,8[10].23c SarIraM brahma prAviSad fcaH sAmATo yajuH 23

11,8[10].24a AnandA modAH pramudo 'BImodamudaS ca ye 
11,8[10].24c haso narizwA nfttAni SarIram anu prAviSan 24

11,8[10].25a AlApAS ca pralApAS cABIlApalapaS ca ye 
11,8[10].25c SarIraM sarve prAviSann AyujaH prayujo yujaH 25

11,8[10].26a prARApAnO cakzuH Srotram akzitiS ca kzitiS ca yA 
11,8[10].26c vyAnodAnO vAN manaH SarIreRa ta Iyante 26

11,8[10].27a ASizaS ca praSizaS ca saMSizo viSizaS ca yAH 
11,8[10].27c cittAni sarve saMkalpAH SarIram anu prAviSan 27

11,8[10].28a AsteyIS ca vAsteyIS ca tvaraRAH kfpaRAS ca yAH 
11,8[10].28c guhyAH SukrA sTUlA apas tA bIBatsAv asAdayan 28

11,8[10].29a asTi kftvA samiDaM tad azwApo asAdayan 
11,8[10].29c retaH kftvAjyaM devAH puruzam AviSan 29

11,8[10].30a yA Apo yAS ca devatA yA virAq brahmaRA saha 
11,8[10].30c SarIraM brahma prAviSac CarIre 'Di prajApatiH 30

11,8[10].31a sUryaS cakzur vAtaH prARaM puruzasya vi Bejire 
11,8[10].31c aTAsyetaram AtmAnaM devAH prAyaCann agnaye 31

11,8[10].32a tasmAd vE vidvAn puruzam idaM brahmeti manyate 
11,8[10].32c sarvA hy asmin devatA gAvo gozWa ivAsate 32

11,8[10].33a praTamena pramAreRa treDA vizvaN vi gaCati 
11,8[10].33c ada ekena gaCaty ada ekena gaCatIhEkena ni zevate 33

11,8[10].34a apsu stImAsu vfdDAsu SarIram antarA hitam 
11,8[10].34c tasmiM Cavo 'Dy antarA tasmAc Cavo 'Dy ucyate 34 {24}



11,9[11].1a ye bAhavo yA izavo DanvanAM vIryARi ca 
11,9[11].1c asIn paraSUn AyuDaM cittAkUtaM ca yad Dfdi 
11,9[11].1e sarvaM tad arbude tvam amitreByo dfSe kurUdArAMS ca pra darSaya 1

11,9[11].2a ut tizWata saM nahyaDvaM mitrA devajanA yUyam 
11,9[11].2c saMdfzwA guptA vaH santu yA no mitrARy arbude 2

11,9[11].3a ut tizWatam A raBetAm AdAnasaMdAnAByAm 
11,9[11].3c amitrARAM senA aBi Dattam arbude 3

11,9[11].4a arbudir nAma yo deva ISAnaS ca nyarbudiH 
11,9[11].4c yAByAm antarikzam Avftam iyaM ca pfTivI mahI 
11,9[11].4e tAByAm indramediByAm ahaM jitam anv emi senayA 4

11,9[11].5a ut tizWa tvaM devajanArbude senayA saha 
11,9[11].5c BaYjann amitrARAM senAM BogeBiH pari vAraya 5

11,9[11].6a sapta jAtAn nyarbuda udArARAM samIkzayan 
11,9[11].6c teBiz wvam Ajye hute sarvEr ut tizWa senayA 6

11,9[11].7a pratiGnAnASrumuKI kfDukarRI ca kroSatu 
11,9[11].7c vikeSI puruze hate radite arbude tava 7

11,9[11].8a saMkarzantI karUkaraM manasA putram iCantI 
11,9[11].8c patiM BrAtaram At svAn radite arbude tava 8

11,9[11].9a aliklavA jAzkamadA gfDrAH SyenAH patatriRaH 
11,9[11].9c DvANkzAH Sakunayas tfpyantv amitrezu samIkzayan radite arbude tava 9

11,9[11].10a aTo sarvaM SvApadaM makzikA tfpyatu krimiH 
11,9[11].10c pOruzeye 'Di kuRape radite arbude tava 10 {25}

11,9[11].11a A gfhRItaM saM bfhataM prARApAnAn nyarbude 
11,9[11].11c nivASA GozAH saM yantv amitrezu samIkzayan radite arbude tava 11

11,9[11].12a ud vepaya saM vijantAM BiyAmitrAnt saM sfja 
11,9[11].12c urugrAhEr bAhvaNkEr viDyAmitrAn nyarbude 12

11,9[11].13a muhyantv ezAM bAhavaS cittAkUtaM ca yad Dfdi 
11,9[11].13c mEzAm uc Cezi kiM cana radite arbude tava 13

11,9[11].14a pratiGnAnAH saM DAvantUraH pawOrAv AGnAnAH 
11,9[11].14c aGAriRIr vikeSyo rudatyaH puruze hate radite arbude tava 14

11,9[11].15a SvanvatIr apsaraso rUpakA utArbude 
11,9[11].15c antaHpAtre rerihatIM riSAM durRihitEziRIm 
11,9[11].15e sarvAs tA arbude tvam amitreByo dfSe kurUdArAMS ca pra darSaya 15

11,9[11].16a KaqUre 'DicaNkramAM KarvikAM KarvavAsinIm 
11,9[11].16c ya udArA antarhitA ganDarvApsarasaS ca ye  
11,9[11].16e sarpA itarajanA rakzAMsi 16

11,9[11].17a caturdaMzwrAM CyAvadataH kumBamuzkAM asfNmuKAn 
11,9[11].17c svaByasA ye codByasAH 17

11,9[11].18a ud vepaya tvam arbude 'mitrARAm amUH sicaH 
11,9[11].18c jayaMS ca jizRuS cAmitrAM jayatAm indramedinO 18

11,9[11].19a prablIno mfditaH SayAM hato 'mitro nyarbude 
11,9[11].19c agnijihvA DUmaSiKA jayantIr yantu senayA 19

11,9[11].20a tayArbude praRuttAnAm indro hantu varaMvaram 
11,9[11].20c amitrARAM SacIpatir mAmIzAM moci kaS cana 20 {26}

11,9[11].21a ut kasantu hfdayAny UrDvaH prARa ud Izatu 
11,9[11].21c SOzkAsyam anu vartatAm amitrAn mota mitriRaH 21

11,9[11].22a ye ca DIrA ye cADIrAH parAYco baDirAS ca ye 
11,9[11].22c tamasA ye ca tUparA aTo bastABivAsinaH 
11,9[11].22e sarvAMs tAM arbude tvam amitreByo dfSe kurUdArAMS ca pra darSaya 22

11,9[11].23a arbudiS ca trizanDiS cAmitrAn no vi viDyatAm 
11,9[11].23c yaTEzAm indra vftrahan hanAma SacIpate 'mitrARAM sahasraSaH 23

11,9[11].24a vanaspatIn vAnaspatyAn ozaDIr uta vIruDaH 
11,9[11].24c ganDarvApsarasaH sarpAn devAn puRyajanAn pitFn 
11,9[11].24e sarvAMs tAM arbude tvam amitreByo dfSe kurUdArAMS ca pra darSaya 24

11,9[11].25a ISAM vo maruto deva Adityo brahmaRaspatiH 
11,9[11].25c ISAM va indraS cAgniS ca DAtA mitraH prajApatiH 
11,9[11].25e ISAM va fzayaS cakrur amitrezu samIkzayan radite arbude tava 25

11,9[11].26a tezAM sarvezAm ISAnA ut tizWata saM nahyaDvam 
11,9[11].26c mitrA devajanA yUyam imaM saMgrAmaM saMjitya yaTAlokaM vi tizWaDvam 26 {27}



11,10[12].1a ut tizWata saM nahyaDvam udArAH ketuBiH saha 
11,10[12].1c sarpA itarajanA rakzAMsy amitrAn anu DAvata 1

11,10[12].2a ISAM vo veda rAjyaM trizanDe aruREH ketuBiH saha 
11,10[12].2c ye antarikze ye divi pfTivyAM ye ca mAnavAH 
11,10[12].2e trizanDes te cetasi durRAmAna upAsatAm 2

11,10[12].3a ayomuKAH sUcImuKA aTo vikaNkatImuKAH 
11,10[12].3c kravyAdo vAtaraMhasa A sajantv amitrAn vajreRa trizanDinA 3

11,10[12].4a antar Dehi jAtaveda Aditya kuRapaM bahu 
11,10[12].4c trizanDer iyaM senA suhitAstu me vaSe 4

11,10[12].5a ut tizWa tvaM devajanArbude senayA saha 
11,10[12].5c ayaM balir va Ahutas trizanDer AhutiH priyA 5

11,10[12].6a SitipadI saM dyatu SaravyeyaM catuzpadI 
11,10[12].6c kftye 'mitreByo Bava trizanDeH saha senayA 6

11,10[12].7a DUmAkzI saM patatu kfDukarRI ca kroSatu 
11,10[12].7c trizanDeH senayA jite aruRAH santu ketavaH 7

11,10[12].8a avAyantAM pakziRo ye vayAMsy antarikze divi ye caranti 
11,10[12].8c SvApado makzikAH saM raBantAm AmAdo gfDrAH kuRape radantAm 8

11,10[12].9a yAm indreRa saMDAM samaDatTA brahmaRA ca bfhaspate 
11,10[12].9c tayAham indrasaMDayA sarvAn devAn iha huva ito jayata mAmutaH 9

11,10[12].10a bfhaspatir ANgirasa fzayo brahmasaMSitAH 
11,10[12].10c asurakzayaRaM vaDaM trizanDiM divy ASrayan 10 {28}

11,10[12].11a yenAsO gupta Aditya uBAv indraS ca tizWataH 
11,10[12].11c trizanDiM devA aBajantOjase ca balAya ca 11

11,10[12].12a sarvAMl lokAnt sam ajayan devA AhutyAnayA 
11,10[12].12c bfhaspatir ANgiraso vajraM yam asiYcatAsurakzayaRaM vaDam 12

11,10[12].13a bfhaspatir ANgiraso vajraM yam asiYcatAsurakzayaRaM vaDam 
11,10[12].13c tenAham amUM senAM ni limpAmi bfhaspate 'mitrAn hanmy ojasA 13

11,10[12].14a sarve devA atyAyanti ye aSnanti vazawkftam 
11,10[12].14c imAM juzaDvam Ahutim ito jayata mAmutaH 14

11,10[12].15a sarve devA atyAyantu trizanDer AhutiH priyA 
11,10[12].15c saMDAM mahatIM rakzata yayAgre asurA jitAH 15

11,10[12].16a vAyur amitrARAm izvagrARy AYcatu 
11,10[12].16c indra ezAM bAhUn prati Banaktu mA Sakan pratiDAm izum 
11,10[12].16e Aditya ezAm astraM vi nASayatu candramA yutAm agatasya panTAm 16

11,10[12].17a yadi preyur devapurA brahma varmARi cakrire 
11,10[12].17c tanUpAnaM paripARaM kfRvAnA yad upocire sarvaM tad arasaM kfDi 17

11,10[12].18a kravyAdAnuvartayan mftyunA ca purohitam 
11,10[12].18c trizanDe prehi senayA jayAmitrAn pra padyasva 18
11,10[12].19a trizanDe tamasA tvam amitrAn pari vAraya 
11,10[12].19c pfzadAjyapraRuttAnAM mAmIzAM moci kaS cana 19

11,10[12].20a SitipadI saM patatv amitrARAm amUH sicaH 
11,10[12].20c muhyantv adyAmUH senA amitrARAM nyarbude 20 {29}

11,10[12].21a mUQA amitrA nyarbude jahy ezAM varaMvaram 
11,10[12].21c anayA jahi senayA 21

11,10[12].22a yaS ca kavacI yaS cAkavaco 'mitro yaS cAjmani 
11,10[12].22c jyApASEH kavacapASEr ajmanABihataH SayAm 22

11,10[12].23a ye varmiRo ye 'varmARo amitrA ye ca varmiRaH 
11,10[12].23c sarvAMs tAM arbude hatAM CvAno 'dantu BUmyAm 23

11,10[12].24a ye raTino ye araTA asAdA ye ca sAdinaH 
11,10[12].24c sarvAn adantu tAn hatAn gfDrAH SyenAH patatriRaH 24

11,10[12].25a sahasrakuRapA SetAm AmitrI senA samare vaDAnAm 
11,10[12].25c vividDA kakajAkftA 25

11,10[12].26a marmAviDaM roruvataM suparREr adantu duScitaM mfditaM SayAnam 
11,10[12].26c ya imAM pratIcIm Ahutim amitro no yuyutsati 26

11,10[12].27a yAM devA anutizWanti yasyA nAsti virADanam 
11,10[12].27c tayendro hantu vftrahA vajreRa trizanDinA 27 {30}



1satyaM bfhad ftam ugraM dIkzA tapo brahma yajYaH pfTivIM DArayanti 
1sA no BUtasya Bavyasya patny uruM lokaM pfTivI naH kfRotu 1

1asaMbADaM maDyato mAnavAnAM yasyA udvataH pravataH samaM bahu 
1nAnAvIryA ozaDIr yA biBarti pfTivI naH praTatAM rADyatAM naH 2

1yasyAM samudra uta sinDur Apo yasyAm annaM kfzwayaH saMbaBUvuH 
1yasyAm idaM jinvati prARad ejat sA no BUmiH pUrvapeye daDAtu 3

1yasyAS catasraH pradiSaH pfTivyA yasyAm annam kfzwayaH saMbaBUvuH 
1yA biBarti bahuDA prARad ejat sA no BUmir gozv apy anne daDAtu 4

1yasyAM pUrve pUrvajanA vicakrire yasyAM devA asurAn aByavartayan 
1gavAm aSvAnAM vayasaS ca vizWA BagaM varcaH pfTivI no daDAtu 5

1viSvaMBarA vasuDAnI pratizWA hiraRyavakzA jagato niveSanI 
1vESvAnaraM biBratI BUmir agnim indrafzaBA draviRe no daDAtu 6

1yAM rakzanty asvapnA viSvadAnIM devA BUmiM pfTivIm apramAdam 
1sA no maDu priyaM duhAm aTo ukzatu varcasA 7

1yArRave 'Di salilam agra AsIt yAM mAyABir anvacaran manIziRaH 
1yasyA hfdayaM parame vyomant satyenAvftam amftaM pfTivyAH 
1sA no BUmis tviziM balaM rAzwre daDAtUttame 8

1yasyAm ApaH paricarAH samAnIr ahorAtre apramAdaM kzaranti 
1sA no BUmir BUriDArA payo duhAm aTo ukzatu varcasA 9

12,1.10a yAm aSvinAv amimAtAM vizRur yasyAM vicakrame 
12,1.10c indro yAM cakra Atmane 'namitrAM SacIpatiH 
12,1.10e sA no BUmir vi sfjatAM mAtA putrAya me payaH 10 {1}

12,1.11a girayas te parvatA himavanto 'raRyaM te pfTivi syonam astu 
12,1.11c baBruM kfzRAM rohiRIM viSvarUpAM DruvAM BUmiM pfTivIm indraguptAm 
12,1.11e ajIto 'hato akzato 'Dy azWAm pfTivIm aham 11

12,1.12a yat te maDyaM pfTivi yac ca naByaM yAs ta Urjas tanvaH saMbaBUvuH 
12,1.12c tAsu no Dehy aBi naH pavasva mAtA BUmiH putro ahaM pfTivyAH parjanyaH pitA sa u naH pipartu 12

12,1.13a yasyAM vediM parigfhRanti BUmyAM yasyAM yajYaM tanvate viSvakarmARaH 
12,1.13c yasyAM mIyante svaravaH pfTivyAm UrDvAH SukrA AhutyAH purastAt 
12,1.13e sA no BUmir varDayad varDamAnA 13

12,1.14a yo no dvezat pfTivi yaH pftanyAd yo 'BidAsAn manasA yo vaDena 
12,1.14c taM no BUme ranDaya pUrvakftvari 14

12,1.15a tvaj jAtAs tvayi caranti martyAs tvaM biBarzi dvipadas tvaM catuzpadaH 
12,1.15c taveme pfTivi paYca mAnavA yeByo jyotir amftaM martyeBya udyant sUryo raSmiBir Atanoti 15

12,1.16a tA naH prajAH saM duhratAM samagrA vAco maDu pfTivi Dehi mahyam 16

12,1.17a viSvasvaM mAtaram ozaDInAM DruvAM BUmiM pfTivIM DarmaRA DftAm 
12,1.17c SivAM syonAm anu carema viSvahA 17

12,1.18a mahat saDasTaM mahatI baBUviTa mahAn vega ejaTur vepaTuz we 
12,1.18c mahAMs tvendro rakzaty apramAdam 
12,1.18e sA no BUme pra rocaya hiraRyasyeva saMdfSi mA no dvikzata kaS cana 18

12,1.19a agnir BUmyAm ozaDIzv agnim Apo biBraty agnir aSmasu 
12,1.19c agnir antaH puruzezu gozv aSvezv agnayaH 19

12,1.20a agnir diva A tapaty agner devasyorv antarikzam 
12,1.20c agniM martAsa inDate havyavAhaM Gftapriyam 20 {2}

12,1.21a agnivAsAH pfTivy asitajYUs tvizImantaM saMSitaM mA kfRotu 21

12,1.22a BUmyAM deveByo dadati yajYaM havyam araMkftam 
12,1.22c BUmyAM manuzyA jIvanti svaDayAnnena martyAH 
12,1.22e sA no BUmiH prARam Ayur daDAtu jaradazwiM mA pfTivI kfRotu 22

12,1.23a yas te ganDaH pfTivi saMbaBUva yaM biBraty ozaDayo yam ApaH 
12,1.23c yaM ganDarvA apsarasaS ca Bejire tena mA suraBiM kfRu mA no dvikzata kaS cana 23

12,1.24a yas te ganDaH puzkaram AviveSa yaM saMjaBruH sUryAyA vivAhe 
12,1.24c amartyAH pfTivi ganDam agre tena mA suraBiM kfRu mA no dvikzata kaS cana 24

12,1.25a yas te ganDaH puruzezu strIzu puMsu Bago ruciH 
12,1.25c yo aSvezu vIrezu yo mfgezUta hastizu 
12,1.25e kanyAyAM varco yad BUme tenAsmAM api saM sfja mA no dvikzata kaS cana 25

12,1.26a SilA BUmir aSmA pAMsuH sA BUmiH saMDftA DftA 
12,1.26c tasyE hiraRyavakzase pfTivyA akaraM namaH 26

12,1.27a yasyAM vfkzA vAnaspatyA DruvAs tizWanti viSvahA 
12,1.27c pfTivIM viSvaDAyasaM DftAm aCAvadAmasi 27

12,1.28a udIrARA utAsInAs tizWantaH prakrAmantaH 
12,1.28c padByAM dakziRasavyAByAM mA vyaTizmahi BUmyAm 28

12,1.29a vimfgvarIM pfTivIm A vadAmi kzamAM BUmiM brahmaRA vAvfDAnAm 
12,1.29c UrjaM puzwaM biBratIm annaBAgaM GftaM tvABi ni zIdema BUme 29

12,1.30a SudDA na Apas tanve kzarantu yo naH sedur apriye taM ni daDmaH 
12,1.30c pavitreRa pfTivi mot punAmi 30 {3}

12,1.31a yAs te prAcIH pradiSo yA udIcIr yAs te BUme aDarAd yAS ca paScAt 
12,1.31c syonAs tA mahyaM carate Bavantu mA ni paptaM Buvane SiSriyARaH 31

12,1.32a mA naH paScAn mA purastAn nudizWA mottarAd aDarAd uta 
12,1.32c svasti BUme no Bava mA vidan paripanTino varIyo yAvayA vaDam 32

12,1.33a yAvat te 'Bi vipaSyAmi BUme sUryeRa medinA 
12,1.33c tAvan me cakzur mA mezwottarAmuttarAM samAm 33

12,1.34a yac CayAnaH paryAvarte dakziRaM saKyam aBi BUme pArSvam uttAnAs tvA pratIcIM yat pfzwIBir aDiSemahe 
12,1.34c mA hiMsIs tatra no BUme sarvasya pratiSIvari 34

12,1.35a yat te BUme viKanAmi kzipraM tad api rohatu 
12,1.35c mA te marma vimfgvari mA te hfdayam arpipam 35

12,1.36a grIzmas te BUme varzARi Sarad DemantaH SiSiro vasantaH 
12,1.36c ftavas te vihitA hAyanIr ahorAtre pfTivi no duhAtAm 36

12,1.37a yApa sarpaM vijamAnA vimfgvarI yasyAm Asann agnayo ye apsv antaH 
12,1.37c parA dasyUn dadatI devapIyUn indraM vfRAnA pfTivI na vftram SakrAya daDre vfzaBAya vfzRe 37

12,1.38a yasyAM sadohavirDAne yUpo yasyAM nimIyate 
12,1.38c brahmARo yasyAm arcanty fgBiH sAmnA yajurvidaH yujyante yasyAm ftvijaH somam indrAya pAtave 38

12,1.39a yasyAM pUrve BUtakfta fzayo gA udAnfcuH 
12,1.39c sapta satreRa veDaso yajYena tapasA saha 39

12,1.40a sA no BUmir A diSatu yad DanaM kAmayAmahe 
12,1.40c Bago anuprayuNktAm indra etu purogavaH 40 {4}

12,1.41a yasyAM gAyanti nftyanti BUmyAM martyA vyElabAH 
12,1.41c yuDyante yasyAm Akrando yasyAm vadati dunduBiH 
12,1.41e sA no BUmiH pra RudatAM sapatnAn asapatnaM mA pfTivI kfRotu 41

12,1.42a yasyAm annaM vrIhiyavO yasyA imAH paYca kfzwayaH 
12,1.42c BUmyE parjanyapatnyE namo 'stu varzamedase 42

12,1.43a yasyAH puro devakftAH kzetre yasyA vikurvate 
12,1.43c prajApatiH pfTivIM viSvagarBAm ASAmASAM raRyAM naH kfRotu 43

12,1.44a niDiM biBratI bahuDA guhA vasu maRiM hiraRyaM pfTivI dadAtu me 
12,1.44c vasUni no vasudA rAsamAnA devI daDAtu sumanasyamAnA 44

12,1.45a janaM biBratI bahuDA vivAcasaM nAnADarmARaM pfTivI yaTOkasam 
12,1.45c sahasraM DArA draviRasya me duhAM Druveva Denur anapasPurantI 45

12,1.46a yas te sarpo vfScikas tfzwadaMSmA hemantajabDo Bfmalo guhA Saye 
12,1.46c krimir jinvat pfTivi yadyad ejati prAvfzi tan naH sarpan mopa sfpad yac CivaM tena no mfqa 46

12,1.47a ye te panTAno bahavo janAyanA raTasya vartmAnasaS ca yAtave 
12,1.47c yEH saMcaranty uBaye BadrapApAs taM panTAnaM jayemAnamitram ataskaraM yac CivaM tena no mfqa 47

12,1.48a malvaM biBratI guruBfd BadrapApasya niDanaM titikzuH 
12,1.48c varAheRa pfTivI saMvidAnA sUkarAya vi jihIte mfgAya 48

12,1.49a ye ta AraRyAH paSavo mfgA vane hitAH siMhA vyAGrAH puruzAdaS caranti 
12,1.49c ulaM vfkaM pfTivi duCunAm ita fkzIkAM rakzo apa bADayAsmat 49

12,1.50a ye ganDarvA apsaraso ye cArAyAH kimIdinaH 
12,1.50c piSAcAnt sarvA rakzAMsi tAn asmad BUme yAvaya 50 {5}

12,1.51a yAM dvipAdaH pakziRaH saMpatanti haMsAH suparRAH SakunA vayAMsi 
12,1.51c yasyAM vAto mAtariSveyate rajAMsi kfRvaMS cyAvayaMS ca vfkzAn 
12,1.51e vAtasya pravAm upavAm anu vAty arciH 51

12,1.52a yasyAM kfzRam aruRaM ca saMhite ahorAtre vihite BUmyAm aDi 
12,1.52c varzeRa BUmiH pfTivI vftAvftA sA no daDAtu BadrayA priye DAmaniDAmani 52

12,1.53a dyOS ca ma idaM pfTivI cAntarikzaM ca me vyacaH 
12,1.53c agniH sUrya Apo meDAM viSve devAS ca saM daduH 53

12,1.54a aham asmi sahamAna uttaro nAma BUmyAm 
12,1.54c aBIzAq asmi viSvAzAq ASAmASAM vizAsahiH 54

12,1.55a ado yad devi praTamAnA purastAd devEr uktA vyasarpo mahitvam 
12,1.55c A tvA suBUtam aviSat tadAnIm akalpayaTAH pradiSaS catasraH 55

12,1.56a ye grAmA yad araRyaM yAH saBA aDi BUmyAm 
12,1.56c ye saMgrAmAH samitayas tezu cAru vadema te 56

12,1.57a aSva iva rajo duDuve vi tAn janAn ya Akziyan pfTivIM yAd ajAyata 
12,1.57c mandrAgretvarI Buvanasya gopA vanaspatInAM gfBir ozaDInAm 57

12,1.58a yad vadAmi maDumat tad vadAmi yad Ikze tad vananti mA 
12,1.58c tvizImAn asmi jUtimAn avAnyAn hanmi doDataH 58

12,1.59a SantivA suraBiH syonA kIlAloDnI payasvatI 
12,1.59c BUmir aDi bravItu me pfTivI payasA saha 59

12,1.60a yAm anvECad DavizA viSvakarmAntar arRave rajasi pravizwAm 
12,1.60c BujizyaM pAtraM nihitaM guhA yad Avir Boge aBavan mAtfmadByaH 60

12,1.61a tvam asy AvapanI janAnAm aditiH kAmaduGA papraTAnA 
12,1.61c yat ta UnaM tat ta A pUrayAti prajApatiH praTamajA ftasya 61

12,1.62a upasTAs te anamIvA ayakzmA asmaByaM santu pfTivi prasUtAH 
12,1.62c dIrGaM na AyuH pratibuDyamAnA vayaM tuByaM balihftaH syAma 62

12,1.63a BUme mAtar ni Dehi mA BadrayA supratizWitam 
12,1.63c saMvidAnA divA kave SriyAM mA Dehi BUtyAm 63 {6}



1naqam A roha na te atra loka idaM sIsaM BAgaDeyaM ta ehi 
1yo gozu yakzmaH puruzezu yakzmas tena tvaM sAkam aDarAN parehi 1

1aGaSaMsaduHSaMsAByAM kareRAnukareRa ca 
1yakzmaM ca sarvaM teneto mftyuM ca nir ajAmasi 2

1nir ito mftyuM nirftiM nir arAtim ajAmasi 
1yo no dvezwi tam adDy agne akravyAd yam u dvizmas tam u te pra suvAmasi 3

1yady agniH kravyAd yadi vA vyAGra imaM gozWaM praviveSAnyokAH 
1taM mAzAjyaM kftvA pra hiRomi dUraM sa gaCatv apsuzado 'py agnIn 4

1yat tvA krudDAH pracakrur manyunA puruze mfte 
1sukalpam agne tat tvayA punas tvod dIpayAmasi 5

1punas tvAdityA rudrA vasavaH punar brahmA vasunItir agne 
1punas tvA brahmaRas patir ADAd dIrGAyutvAya SataSAradAya 6
1yo agniH kravyAt praviveSa no gfham imaM paSyann itaraM jAtavedasam 
1taM harAmi pitfyajYAya dUraM sa Garmam inDAM parame saDasTe 7

1kravyAdam agniM pra hiRomi dUram yamarAjYo gaCatu ripravAhaH 
1ihAyam itaro jAtavedA devo deveByo havyaM vahatu prajAnan 8

1kravyAdam agnim izito harAmi janAn dfMhantaM vajreRa mftyum 
1ni taM SAsmi gArhapatyena vidvAn pitFRAM loke 'pi BAgo astu 9

12,2.10a kravyAdam agniM SaSamAnam ukTyaM pra hiRomi paTiBiH pitfyAREH 
12,2.10c mA devayAnEH punar A gA atrEvEDi pitfzu jAgfhi tvam 10 {7}

12,2.11a sam inDate saMkasukaM svastaye SudDA BavantaH SucayaH pAvakAH 
12,2.11c jahAti ripram aty ena eti samidDo agniH supunA punAti 11

12,2.12a devo agniH saMkasuko divas pfzWAny Aruhat 
12,2.12c mucyamAno nir eRaso 'mog asmAM aSastyAH 12

12,2.13a asmin vayaM saMkasuke agnO riprARi mfjmahe 
12,2.13c aBUma yajYiyAH SudDAH pra Ra AyUMzi tArizat 13

12,2.14a saMkasuko vikasuko nirfTo yaS ca nisvaraH 
12,2.14c te te yakzmaM savedaso dUrAd dUram anInaSan 14

12,2.15a yo no aSvezu vIrezu yo no gozv ajAvizu 
12,2.15c kravyAdaM nir RudAmasi yo agnir janayopanaH 15

12,2.16a anyeByas tvA puruzeByo goByo aSveByas tvA 
12,2.16c niH kravyAdaM nudAmasi yo agnir jIvitayopanaH 16

12,2.17a yasmin devA amfjata yasmin manuzyA uta 
12,2.17c tasmin GftastAvo mfzwvA tvam agne divaM ruha 17

12,2.18a samidDo agna Ahuta sa no mAByapakramIH 
12,2.18c atrEva dIdihi dyavi jyok ca sUryaM dfSe 18

12,2.19a sIse mfqQvaM naqe mfqQvam agnO saMkasuke ca yat 
12,2.19c aTo avyAM rAmAyAM SIrzaktim upabarhaRe 19

12,2.20a sIse malaM sAdayitvA SIrzaktim upabarhaRe 
12,2.20c avyAm asiknyAM mfzwvA SudDA Bavata yajYiyAH 20 {8}

12,2.21a paraM mftyo anu parehi panTAM yas ta eza itaro devayAnAt 
12,2.21c cakzuzmate SfRvate te bravImIheme vIrA bahavo Bavantu 21

12,2.22a ime jIvA vi mftEr Avavftrann aBUd BadrA devahutir no adya 
12,2.22c prAYco agAma nftaye hasAya suvIrAso vidaTam A vadema 22

12,2.23a imaM jIveByaH pariDiM daDAmi mEzAM nu gAd aparo arTam etam 
12,2.23c SataM jIvantaH SaradaH purUcIs tiro mftyuM daDatAm parvatena 23

12,2.24a A rohatAyur jarasaM vfRAnA anupUrvaM yatamAnA yati sTa 
12,2.24c tAn vas tvazwA sujanimA sajozAH sarvam Ayur nayatu jIvanAya 24

12,2.25a yaTAhAny anupUrvaM Bavanti yaTa rtava ftuBir yanti sAkam 
12,2.25c yaTA na pUrvam aparo jahAty evA DAtar AyUMzi kalpayEzAm 25

12,2.26a aSmanvatI rIyate saM raBaDvaM vIrayaDvaM pra taratA saKAyaH 
12,2.26c atrA jahIta ye asan durevA anamIvAn ut taremABi vAjAn 26

12,2.27a ut tizWatA pra taratA saKAyo 'SmanvatI nadI syandata iyam 
12,2.27c atrA jahIta ye asann aSivAH SivAnt syonAn ut taremABi vAjAn 27

12,2.28a vESvadevIM varcasA A raBaDvaM SudDA BavantaH SucayaH pAvakAH 
12,2.28c atikrAmanto duritA padAni SataM himAH sarvavIrA madema 28

12,2.29a udIcInEH paTiBir vAyumadBir atikrAmanto 'varAn pareBiH 
12,2.29c triH sapta kftva fzayaH paretA mftyuM praty Ohan padayopanena 29

12,2.30a mftyoH padaM yopayanta eta drAGIya AyuH prataraM daDAnAH 
12,2.30c AsInA mftyuM nudatA saDasTe 'Ta jIvAso vidaTam A vadema 30 {9}

12,2.31a imA nArIr aviDavAH supatnIr AYjanena sarpizA saM spfSantAm 
12,2.31c anaSravo anamIvAH suratnA A rohantu janayo yonim agre 31

12,2.32a vyAkaromi havizAham etO tO brahmaRA vy ahaM kalpayAmi 
12,2.32c svaDAM pitfByo ajarAM kfRomi dIrGeRAyuzA sam imAnt sfjAmi 32

12,2.33a yo no agniH pitaro hftsv antar AviveSAmfto martyezu 
12,2.33c mayy ahaM taM pari gfhRAmi devaM mA so asmAn dvikzata mA vayaM tam 33

12,2.34a apAvftya gArhapatyAt kravyAdA preta dakziRA 
12,2.34c priyaM pitfBya Atmane brahmaByaH kfRutA priyam 34

12,2.35a dviBAgaDanam AdAya pra kziRAty avartyA 
12,2.35c agniH putrasya jyezWasya yaH kravyAd anirAhitaH 35

12,2.36a yat kfzate yad vanute yac ca vasnena vindate 
12,2.36c sarvaM martyasya tan nAsti kravyAc ced anirAhitaH 36

12,2.37a ayajYiyo hatavarcA Bavati nEnena havir attave 
12,2.37c Cinatti kfzyA gor DanAd yaM kravyAd anuvartate 37

12,2.38a muhur gfDyEH pra vadaty Artim martyo nItya 
12,2.38c kravyAd yAn agnir antikAd anuvidvAn vitAvati 38

12,2.39a grAhyA gfhAH saM sfjyante striyA yan mriyate patiH 
12,2.39c brahmEva vidvAn ezyo yaH kravyAdaM nirAdaDat 39
12,2.40a yad ripraM SamalaM cakfma yac ca duzkftam 
12,2.40c Apo mA tasmAc CumBantv agneH saMkasukAc ca yat 40 {10}

12,2.41a tA aDarAd udIcIr Avavftran prajAnEtIH paTiBir devayAnEH 
12,2.41c parvatasya vfzaBasyADi pfzWe navAS caranti saritaH purARIH 41

12,2.42a agne akravyAn niH kravyAdaM nudA devayajanaM vaha 42

12,2.43a imaM kravyAd A viveSAyaM kravyAdam anv agAt 
12,2.43c vyAGrO kftvA nAnAnaM taM harAmi SivAparam 43

12,2.44a antarDir devAnAM pariDir manuzyARAm agnir gArhapatya uBayAn antarA SritaH 44

12,2.45a jIvAnAm AyuH pra tira tvam agne pitFRAM lokam api gaCantu ye mftAH 
12,2.45c sugArhapatyo vitapann arAtim uzAmuzAM SreyasIM Dehy asmE 45

12,2.46a sarvAn agne sahamAnaH sapatnAn EzAm UrjaM rayim asmAsu Dehi 46

12,2.47a imam indraM vahniM paprim anvAraBaDvaM sa vo nir vakzad duritAd avadyAt 
12,2.47c tenApa hata Sarum ApatantaM tena rudrasya pari pAtAstAm 47

12,2.48a anaqvAhaM plavam anvAraBaDvaM sa vo nir vakzad duritAd avadyAt 
12,2.48c A rohata savitur nAvam etAM zaqBir urvIBir amatiM tarema 48

12,2.49a ahorAtre anv ezi biBrat kzemyas tizWan prataraRaH suvIraH 
12,2.49c anAturAnt sumanasas talpa biBraj jyog eva naH puruzaganDir eDi 49

12,2.50a te deveBya A vfScante pApaM jIvanti sarvadA 
12,2.50c kravyAd yAn agnir antikAd aSva ivAnuvapate naqam 50 {11}

12,2.51a ye 'SradDA DanakAmyA kravyAdA samAsate 
12,2.51c te vA anyezAM kumBIM paryAdaDati sarvadA 51

12,2.52a preva pipatizati manasA muhur A vartate punaH 
12,2.52c kravyAd yAn agnir antikAd anuvidvAn vitAvati 52

12,2.53a aviH kfzRA BAgaDeyaM paSUnAM sIsaM kravyAd api candraM ta AhuH 
12,2.53c mAzAH pizwA BAgaDeyaM te havyam araRyAnyA gahvaraM sacasva 53

12,2.54a izIkAM jaratIm izwvA tilpiYjaM daRqanaM naqam 
12,2.54c tam indra iDmam kftvA yamasyAgniM nirAdaDO 54

12,2.55a pratyaYcam arkaM pratyarpayitvA pravidvAn panTAM vi hy AviveSa 
12,2.55c parAmIzAm asUn dideSa dIrGeRAyuzA sam imAnt sfjAmi 55 {12}



1pumAn puMso 'Di tizWa carmehi tatra hvayasva yatamA priyA te 
1yAvantAv agre praTamaM sameyaTus tad vAM vayo yamarAjye samAnam 1

1tAvad vAM cakzus tati vIryARi tAvat tejas tatiDA vAjinAni 
1agniH SarIraM sacate yadEDo 'DA pakvAn miTunA saM BavATaH 2

1sam asmiMl loke sam u devayAne saM smA sametaM yamarAjyezu 
1pUtO pavitrEr upa tad DvayeTAM yadyad reto aDi vAM saMbaBUva 3

1Apas putrAso aBi saM viSaDvam imaM jIvaM jIvaDanyAH sametya 
1tAsAM BajaDvam amftaM yam Ahur odanaM pacati vAM janitrI 4

1yaM vAM pitA pacati yaM ca mAtA riprAn nirmuktyE SamalAc ca vAcaH 
1sa odanaH SataDAraH svarga uBe vy Apa naBasI mahitvA 5

1uBe naBasI uBayAMS ca lokAn ye yajvanAm aBijitAH svargAH 
1tezAM jyotizmAn maDumAn yo agre tasmin putrEr jarasi saM SrayeTAm 6

1prAcIMprAcIM pradiSam A raBeTAm etaM lokaM SraddaDAnAH sacante 
1yad vAM pakvaM parivizwam agnO tasya guptaye daMpatI saM SrayeTAm 7

1dakziRAM diSam aBi nakzamARO paryAvarteTAm aBi pAtram etat 
1tasmin vAM yamaH pitfBiH saMvidAnaH pakvAya Sarma bahulaM ni yaCAt 8

1pratIcI diSAm iyam id varaM yasyAM somo aDipA mfqitA ca 
1tasyAM SrayeTAM sukftaH saceTAm aDA pakvAn miTunA saM BavATaH 9

12,3.10a uttaraM rAzwraM prajayottarAvad diSAm udIcI kfRavan no agram 
12,3.10c pANktaM CandaH puruzo baBUva viSvEr viSvANgEH saha saM Bavema 10 {13}

12,3.11a DruveyaM virAR namo astv asyE SivA putreBya uta mahyam astu 
12,3.11c sA no devy adite viSvavAra irya iva gopA aBi rakza pakvam 11

12,3.12a piteva putrAn aBi saM svajasva naH SivA no vAtA iha vAntu BUmO 
12,3.12c yam odanaM pacato devate iha taM nas tapa uta satyaM ca vettu 12

12,3.13a yadyad kfzRaH Sakuna eha gatvA tsaran vizaktaM bila AsasAda 
12,3.13c yad vA dAsy ArdrahastA samaNkta ulUKalaM musalaM SumBatApaH 13

12,3.14a ayaM grAvA pfTubuDno vayoDAH pUtaH pavitrEr apa hantu rakzaH 
12,3.14c A roha carma mahi Sarma yaCa mA daMpatI pOtram aGaM ni gAtAm 14

12,3.15a vanaspatiH saha devEr na Agan rakzaH piSAcAM apabADamAnaH 
12,3.15c sa uc CrayAtE pra vadAti vAcaM tena lokAM aBi sarvAn jayema 15

12,3.16a sapta meDAn paSavaH pary agfhRan ya ezAM jyotizmAM uta yaS cakarSa 
12,3.16c trayastriMSad devatAs tAnt sacante sa naH svargam aBi neza lokam 16

12,3.17a svargaM lokam aBi no nayAsi saM jAyayA saha putrEH syAma 
12,3.17c gfhRAmi hastam anu mEtv atra mA nas tArIn nirftir mo arAtiH 17

12,3.18a grAhiM pApmAnam ati tAM ayAma tamo vy asya pra vadAsi valgu 
12,3.18c vAnaspatya udyato mA jihiMsIr mA taRqulaM vi SarIr devayantam 18

12,3.19a viSvavyacA GftapfzWo Bavizyant sayonir lokam upa yAhy etam 
12,3.19c varzavfdDam upa yaCa SUrpaM tuzaM palAvAn apa tad vinaktu 19

12,3.20a trayo lokAH saMmitA brAhmaRena dyOr evAsO pfTivy antarikzam 
12,3.20c aMSUn gfBItvAnvAraBeTAm A pyAyantAM punar A yantu SUrpam 20 {14}

12,3.21a pfTag rUpARi bahuDA paSUnAm ekarUpo Bavasi saM samfdDyA 
12,3.21c etAM tvacaM lohinIM tAM nudasva grAvA SumBAti malaga iva vastrA 21

12,3.22a pfTivIM tvA pfTivyAm A veSayAmi tanUH samAnI vikftA ta ezA 
12,3.22c yadyad dyuttaM liKitam arpaRena tena mA susror brahmaRApi tad vapAmi 22

12,3.23a janitrIva prati haryAsi sUnuM saM tvA daDAmi pfTivIM pfTivyA 
12,3.23c uKA kumBI vedyAM mA vyaTizWA yajYAyuDEr AjyenAtizaktA 23

12,3.24a agniH pacan rakzatu tvA purastAd indro rakzatu dakziRato marutvAn 
12,3.24c varuRas tvA dfMhAd DaruRe pratIcyA uttarAt tvA somaH saM dadAtE 24

12,3.25a pUtAH pavitrEH pavante aBrAd divaM ca yanti pfTivIM ca lokAn 
12,3.25c tA jIvalA jIvaDanyAH pratizWAH pAtra AsiktAH pary agnir inDAm 25

12,3.26a A yanti divaH pfTivIM sacante BUmyAH sacante aDy antarikzam 
12,3.26c SudDAH satIs tA u SumBanta eva tA naH svargam aBi lokaM nayantu 26

12,3.27a uteva praBvIr uta saMmitAsa uta SukrAH SucayaS cAmftAsaH 
12,3.27c tA odanaM daMpatiByAM praSizwA ApaH SikzantIH pacatA sunATAH 27

12,3.28a saMKyAtA stokAH pfTivIM sacante prARApAnEH saMmitA ozaDIBiH 
12,3.28c asaMKyAtA opyamAnAH suvarRAH sarvaM vyApuH SucayaH Sucitvam 28

12,3.29a ud yoDanty aBi valganti taptAH Penam asyanti bahulAMS ca bindUn 
12,3.29c yozeva dfzwvA patim ftviyAyEtEs taRqulEr BavatA sam ApaH 29

12,3.30a ut TApaya sIdato buDna enAn adBir AtmAnam aBi saM spfSantAm 
12,3.30c amAsi pAtrEr udakaM yad etan mitAs taRqulAH pradiSo yadImAH 30 {15}

12,3.31a pra yaCa parSuM tvarayA harOsam ahiMsanta ozaDIr dAntu parvan 
12,3.31c vAsAM somaH pari rAjyaM baBUvAmanyutA no vIruDo Bavantu 31

12,3.32a navaM barhir odanAya stfRIta priyaM hfdaS cakzuzo valgv astu 
12,3.32c tasmin devAH saha dEvIr viSantv imaM prASnantv ftuBir nizadya 32

12,3.33a vanaspate stIrRam A sIda barhir agnizwoBEH saMmito devatABiH 
12,3.33c tvazwreva rUpaM sukftaM svaDityEnA ehAH pari pAtre dadfSrAm 33

12,3.34a zazwyAM Saratsu niDipA aBICAt svaH pakvenABy aSnavAtE 
12,3.34c upEnaM jIvAn pitaraS ca putrA etaM svargaM gamayAntam agneH 34

12,3.35a DartA Driyasva DaruRe pfTivyA acyutaM tvA devatAS cyAvayantu 
12,3.35c taM tvA daMpatI jIvantO jIvaputrAv ud vAsayAtaH pary agniDAnAt 35

12,3.36a sarvAnt samAgA aBijitya lokAn yAvantaH kAmAH sam atItfpas tAn 
12,3.36c vi gAheTAm AyavanaM ca darvir ekasmin pAtre aDy ud DarEnam 36

12,3.37a upa stfRIhi praTaya purastAd Gftena pAtram aBi GArayEtat 
12,3.37c vASrevosrA taruRaM stanasyum imaM devAso aBihiNkfRota 37

12,3.38a upAstarIr akaro lokam etam uruH praTatAm asamaH svargaH 
12,3.38c tasmiM CrayAtE mahizaH suparRo devA enaM devatAByaH pra yaCAn 38

12,3.39a yadyaj jAyA pacati tvat paraHparaH patir vA jAye tvat tiraH 
12,3.39c saM tat sfjeTAM saha vAM tad astu saMpAdayantO saha lokam ekam 39

12,3.40a yAvanto asyAH pfTivIM sacante asmat putrAH pari ye saMbaBUvuH 
12,3.40c sarvAMs tAM upa pAtre hvayeTAM nABiM jAnAnAH SiSavaH samAyAn 40 {16}

12,3.41a vasor yA DArA maDunA prapInA Gftena miSrA amftasya nABayaH 
12,3.41c sarvAs tA ava runDe svargaH zazwyAM Saratsu niDipA aBICAt 41

12,3.42a niDiM niDipA aBy enam iCAd anISvarA aBitaH santu ye 'nye 
12,3.42c asmABir datto nihitaH svargas triBiH kARqEs trInt svargAn arukzat 42

12,3.43a agnI rakzas tapatu yad videvaM kravyAd piSAca iha mA pra pAsta 
12,3.43c nudAma enam apa ruDmo asmad AdityA enam aNgirasaH sacantAm 43
12,3.44a AdityeByo aNgiroByo maDv idaM Gftena miSraM prati vedayAmi 
12,3.44c SudDahastO brAhmaRasyAnihatyEtaM svargaM sukftAv apItam 44

12,3.45a idaM prApam uttamaM kARqam asya yasmAl lokAt paramezWI samApa 
12,3.45c A siYca sarpir Gftavat sam aNgDy eza BAgo aNgiraso no atra 45

12,3.46a satyAya ca tapase devatAByo niDiM SevaDiM pari dadma etam 
12,3.46c mA no dyUte 'va gAn mA samityAM mA smAnyasmA ut sfjatA purA mat 46

12,3.47a ahaM pacAmy ahaM dadAmi mamed u karman karuRe 'Di jAyA 
12,3.47c kOmAro loko ajanizwa putro 'nvAraBeTAM vaya uttarAvat 47

12,3.48a na kilbizam atra nADAro asti na yan mitrEH samamamAna eti 
12,3.48c anUnaM pAtraM nihitaM na etat paktAraM pakvaH punar A viSAti 48

12,3.49a priyaM priyARAM kfRavAma tamas te yantu yatame dvizanti 
12,3.49c Denur anaqvAn vayovaya Ayad eva pOruzeyam apa mftyuM nudantu 49

12,3.50a sam agnayaH vidur anyo anyaM ya ozaDIH sacate yaS ca sinDUn 
12,3.50c yAvanto devA divy Atapanti hiraRyaM jyotiH pacato baBUva 50 {17}

12,3.51a ezA tvacAM puruze saM baBUvAnagnAH sarve paSavo ye anye 
12,3.51c kzatreRAtmAnaM pari DApayATo 'motaM vAso muKam odanasya 51

12,3.52a yad akzezu vadA yat samityAM yad vA vadA anftaM vittakAmyA 
12,3.52c samAnaM tantum aBi samvasAnO tasmint sarvaM SamalaM sAdayATaH 52

12,3.53a varzaM vanuzvApi gaCa devAMs tvaco DUmaM pary ut pAtayAsi 
12,3.53c viSvavyacA GftapfzWo Bavizyant sayonir lokam upa yAhy etam 53

12,3.54a tanvaM svargo bahuDA vi cakre yaTA vida Atmann anyavarRAm 
12,3.54c apAjEt kfzRAM ruSatIM punAno yA lohinI tAM te agnO juhomi 54

12,3.55a prAcyE tvA diSe 'gnaye 'Dipataye 'sitAya rakzitra AdityAyezumate 
12,3.55c etaM pari dadmas taM no gopAyatAsmAkam EtoH 
12,3.55e dizwaM no atra jarase ni nezaj jarA mftyave pari Ro dadAtv aTa pakvena saha saM Bavema 55

12,3.56a dakziRAyE tvA diSa indrAyADipataye tiraScirAjaye rakzitre yamAyezumate 
12,3.56c etaM pari dadmas taM no gopAyatAsmAkam EtoH 
12,3.56e dizwaM no atra jarase ni nezaj jarA mftyave pari Ro dadAtv aTa pakvena saha saM Bavema 56

12,3.57a pratIcyE tvA diSe varuRAyADipataye pfdAkave rakzitre 'nnAyezumate 
12,3.57c etaM pari dadmas taM no gopAyatAsmAkam EtoH 
12,3.57e dizwaM no atra jarase ni nezaj jarA mftyave pari Ro dadAtv aTa pakvena saha saM Bavema 57

12,3.58a udIcyE tvA diSe somAyADipataye svajAya rakzitre 'SanyA izumatyE 
12,3.58c etaM pari dadmas taM no gopAyatAsmAkam EtoH 
12,3.58e dizwaM no atra jarase ni nezaj jarA mftyave pari Ro dadAtv aTa pakvena saha saM Bavema 58

12,3.59a DruvAyE tvA diSe vizRave 'Dipataye kalmAzagrIvAya rakzitra ozaDIBya izumatIByaH 
12,3.59c etaM pari dadmas taM no gopAyatAsmAkam EtoH 
12,3.59e dizwaM no atra jarase ni nezaj jarA mftyave pari Ro dadAtv aTa pakvena saha saM Bavema 59

12,3.60a UrDvAyE tvA diSe bfhaspataye 'Dipataye SvitrAya rakzitre varzAyezumate 
12,3.60c etaM pari dadmas taM no gopAyatAsmAkam EtoH 
12,3.60e dizwaM no atra jarase ni nezaj jarA mftyave pari Ro dadAtv aTa pakvena saha saM Bavema 60 {18}



1dadAmIty eva brUyAd anu cEnAm aButsata 
1vaSAM brahmaByo yAcadByas tat prajAvad apatyavat 1

1prajayA sa vi krIRIte paSuBiS copa dasyati 
1ya ArzeyeByo yAcadByo devAnAM gAM na ditsati 2

1kUwayAsya saM SIryante SloRayA kAwam ardati 
1baRqayA dahyante gfhAH kARayA dIyate svam 3

1vilohito aDizWAnAc Cakno vindati gopatim 
1taTA vaSAyAH saMvidyaM duradaBnA hy ucyase 4

1pador asyA aDizWAnAd viklindur nAma vindati 
1anAmanAt saM SIryante yA muKenopajiGrati 5

1yo asyAH karRAv Askunoty A sa devezu vfScate 
1lakzma kurva iti manyate kanIyaH kfRute svam 6

1yad asyAH kasmE cid BogAya bAlAn kaS cit prakfntati 
1tataH kiSorA mriyante vatsAMS ca GAtuko vfkaH 7

1yad asyA gopatO satyA loma DvANkzo ajIhiqat 
1tataH kumArA mriyante yakzmo vindaty anAmanAt 8

1yad asyAH palpUlanaM Sakfd dAsI samasyati 
1tato 'parUpaM jAyate tasmAd avyezyad enasaH 9

12,4.10a jAyamAnABi jAyate devAnt sabrAhmaRAn vaSA 
12,4.10c tasmAd brahmaByo deyEzA tad AhuH svasya gopanam 10 {19}

12,4.11a ya enAM vanim Ayanti tezAM devakftA vaSA 
12,4.11c brahmajyeyaM tad abruvan ya enAM nipriyAyate 11

12,4.12a ya ArzeyeByo yAcadByo devAnAM gAM na ditsati 
12,4.12c A sa devezu vfScate brAhmaRAnAM ca manyave 12

12,4.13a yo asya syAd vaSABogo anyAm iCeta tarhi saH 
12,4.13c hiMste adattA puruzaM yAcitAM ca na ditsati 13

12,4.14a yaTA SevaDir nihito brAhmaRAnAM taTA vaSA 
12,4.14c tAm etad aCAyanti yasmin kasmiMS ca jAyate 14

12,4.15a svam etad aCAyanti yad vaSAM brAhmaRA aBi 
12,4.15c yaTEnAn anyasmin jinIyAd evAsyA niroDanam 15

12,4.16a cared evA trEhAyaRAd avijYAtagadA satI 
12,4.16c vaSAM ca vidyAn nArada brAhmaRAs tarhy ezyAH 16

12,4.17a ya enAm avaSAm Aha devAnAM nihitaM niDim 
12,4.17c uBO tasmE BavASarvO parikramyezum asyataH 17

12,4.18a yo asyA UDo na vedATo asyA stanAn uta 
12,4.18c uBayenEvAsmE duhe dAtuM ced aSakad vaSAm 18

12,4.19a duradaBnEnam A Saye yAcitAM ca na ditsati 
12,4.19c nAsmE kAmAH sam fDyante yAm adattvA cikIrzati 19

12,4.20a devA vaSAm ayAcan muKaM kftvA brAhmaRam 
12,4.20c tezAM sarvezAm adadad DeqaM ny eti mAnuzaH 20 {20}

12,4.21a heqaM paSUnAM ny eti brAhmaReByo 'dadad vaSAm 
12,4.21c devAnAM nihitaM BAgaM martyaS cen nipriyAyate 21

12,4.22a yad anye SataM yAceyur brAhmaRA gopatiM vaSAm 
12,4.22c aTEnAM devA abruvann evaM ha viduzo vaSA 22

12,4.23a ya evaM viduze 'dattvATAnyeByo dadad vaSAm 
12,4.23c durgA tasmA aDizWAne pfTivI sahadevatA 23

12,4.24a devA vaSAm ayAcan yasminn agre ajAyata 
12,4.24c tAm etAM vidyAn nAradaH saha devEr ud Ajata 24

12,4.25a anapatyam alpapaSuM vaSA kfRoti pUruzam 
12,4.25c brAhmaRES ca yAcitAm aTEnAM nipriyAyate 25

12,4.26a agnIzomAByAM kAmAya mitrAya varuRAya ca 
12,4.26c teByo yAcanti brAhmaRAs tezv A vfScate 'dadat 26

12,4.27a yAvad asyA gopatir nopaSfRuyAd fcaH svayam 
12,4.27c cared asya tAvad gozu nAsya SrutvA gfhe vaset 27

12,4.28a yo asyA fca upaSrutyATa gozv acIcarat 
12,4.28c AyuS ca tasya BUtiM ca devA vfScanti hIqitAH 28

12,4.29a vaSA carantI bahuDA devAnAM nihito niDiH 
12,4.29c Aviz kfRuzva rUpARi yadA sTAma jiGAMsati 29

12,4.30a Avir AtmAnaM kfRute yadA sTAma jiGAMsati 
12,4.30c aTo ha brahmaByo vaSA yAYcyAya kfRute manaH 30 {21}

12,4.31a manasA saM kalpayati tad devAM api gaCati 
12,4.31c tato ha brahmARo vaSAm upaprayanti yAcitum 31

12,4.32a svaDAkAreRa pitfByo yajYena devatAByaH 
12,4.32c dAnena rAjanyo vaSAyA mAtur heqam na gaCati 32

12,4.33a vaSA mAtA rAjanyasya taTA saMBUtam agraSaH 
12,4.33c tasyA Ahur anarpaRaM yad brahmaByaH pradIyate 33

12,4.34a yaTAjyaM pragfhItam Alumpet sruco agnaye 
12,4.34c evA ha brahmaByo vaSAm agnaya A vfScate 'dadat 34

12,4.35a puroqASavatsA suduGA loke 'smA upa tizWati 
12,4.35c sAsmE sarvAn kAmAn vaSA pradaduze duhe 35

12,4.36a sarvAn kAmAn yamarAjye vaSA pradaduze duhe 
12,4.36c aTAhur nArakaM lokaM nirunDAnasya yAcitAm 36

12,4.37a pravIyamAnA carati krudDA gopataye vaSA 
12,4.37c vehataM mA manyamAno mftyoH pASezu baDyatAm 37

12,4.38a yo vehataM manyamAno 'mA ca pacate vaSAm 
12,4.38c apy asya putrAn pOtrAMS ca yAcayate bfhaspatiH 38

12,4.39a mahad ezAva tapati carantI gozu gOr api 
12,4.39c aTo ha gopataye vaSAdaduze vizaM duhe 39

12,4.40a priyaM paSUnAM Bavati yad brahmaByaH pradIyate 
12,4.40c aTo vaSAyAs tat priyaM yad devatrA haviH syAt 40 {22}

12,4.41a yA vaSA udakalpayan devA yajYAd udetya 
12,4.41c tAsAM viliptyaM BImAm udAkuruta nAradaH 41

12,4.42a tAM devA amImAMsanta vaSeyA3m avaSeti 
12,4.42c tAm abravIn nArada ezA vaSAnAM vaSatameti 42

12,4.43a kati nu vaSA nArada yAs tvaM vetTa manuzyajAH 
12,4.43c tAs tvA pfCAmi vidvAMsaM kasyA nASnIyAd abrAhmaRaH 43

12,4.44a viliptyA bfhaspate yA ca sUtavaSA vaSA 
12,4.44c tasyA nASnIyAd abrAhmaRo ya ASaMseta BUtyAm 44

12,4.45a namas te astu nAradAnuzWu viduze vaSA 
12,4.45c katamAsAM BImatamA yAm adattvA parABavet 45

12,4.46a viliptI yA bfhaspate 'To sUtavaSA vaSA 
12,4.46c tasyA nASnIyAd abrAhmaRo ya ASaMseta BUtyAm 46

12,4.47a trIRi vE vaSAjAtAni viliptI sUtavaSA vaSA 
12,4.47c tAH pra yaCed brahmaByaH so 'nAvraskaH prajApatO 47

12,4.48a etad vo brAhmaRA havir iti manvIta yAcitaH 
12,4.48c vaSAM ced enaM yAceyur yA BImAdaduzo gfhe 48

12,4.49a devA vaSAM pary avadan na no 'dAd iti hIqitAH 
12,4.49c etABir fgBir BedaM tasmAd vE sa parABavat 49

12,4.50a utEnAM Bedo nAdadAd vaSAm indreRa yAcitaH 
12,4.50c tasmAt taM devA Agaso 'vfScann ahamuttare 50

12,4.51a ye vaSAyA adAnAya vadanti parirApiRaH 
12,4.51c indrasya manyave jAlmA A vfScante acittyA 51

12,4.52a ye gopatiM parARIyATAhur mA dadA iti 
12,4.52c rudrasyAstAM te hetIM pari yanty acittyA 52

12,4.53a yadi hutaM yady ahutAm amA ca pacate vaSAm 
12,4.53c devAnt sabrAhmaRAn ftvA jihmo lokAn nir fCati 53 {23}


12,5.53a SrameRa tapasA sfzwA brahmaRA vittA rte SritA 1

1satyenAvftA SriyA prAvftA yaSasA parIvftA 2

1svaDayA parihitA SradDayA paryUQA dIkzayA guptA yajYe pratizWitA loko niDanam 3

1brahma padavAyaM brAhmaRo 'DipatiH 4

1tAm AdadAnasya brahmagavIM jinato brAhmaRaM kzatriyasya 5

1apa krAmati sUnftA vIryaM punyA lakzmIH 6 {24}

1ojaS ca tejaS ca sahaS ca balaM ca vAk cendriyaM ca SrIS ca DarmaS ca 7

1brahma ca kzatraM ca rAzwraM ca viSaS ca tviziS ca yaSaS ca varcaS ca draviRaM ca 8

1AyuS ca rUpaM ca nAma ca kIrtiS ca prARaS cApAnaS ca cakzuS ca SrotraM ca 9

12,5.10a payaS ca rasaS cAnnaM cAnnAdyaM ca rtaM ca satyaM cezwaM ca pUrtaM ca prajA ca paSavaS ca 10

12,5.11a tAni sarvARy apa krAmanti brahmagavIm AdadAnasya jinato brAhmaRaM kzatriyasya 11 {25}

12,5.12a sEzA BImA brahmagavy aGavizA sAkzAt kftyA kUlbajam AvftA 12

12,5.13a sarvARy asyAM GorARi sarve ca mftyavaH 13

12,5.14a sarvARy asyAM krUrARi sarve puruzavaDAH 14

12,5.15a sA brahmajyaM devapIyuM brahmagavy AdIyamAnA mftyoH padvIza A dyati 15

12,5.16a meniH SatavaDA hi sA brahmajyasya kzitir hi sA 16

12,5.17a tasmAd vE brAhmaRAnAM gOr durADarzA vijAnatA 17

12,5.18a vajro DAvantI vESvAnara udvItA 18

12,5.19a hetiH SaPAn utKidantI mahAdevo 'pekzamARA 19

12,5.20a kzurapavir IkzamARA vASyamAnABi sPUrjati 20

12,5.21a mftyur hiNkfRvaty ugro devaH puCaM paryasyantI 21

12,5.22a sarvajyAniH karRO varIvarjayantI rAjayakzmo mehantI 22

12,5.23a menir duhyamAnA SIrzaktir dugDA 23

12,5.24a sedir upatizWantI miToyoDaH parAmfzwA 24
12,5.25a SaravyA muKe 'pinahyamAna ftir hanyamAnA 25

12,5.26a aGavizA nipatantI tamo nipatitA 26

12,5.27a anugaCantI prARAn upa dAsayati brahmagavI brahmajyasya 27 {26}

12,5.28a vEraM vikftyamAnA pOtrAdyaM viBAjyamAnA 28

12,5.29a devahetir hriyamARA vyfdDir hftA 29

12,5.30a pApmADiDIyamAnA pAruzyam avaDIyamAnA 30

12,5.31a vizaM prayasyantI takmA prayastA 31

12,5.32a aGaM pracyamAnA duzvapnyaM pakvA 32
12,5.33a mUlabarhaRI paryAkriyamARA kzitiH paryAkftA 33

12,5.34a asaMjYA ganDena Sug udDriyamARASIviza udDftA 34

12,5.35a aBUtir upahriyamARA parABUtir upahftA 35

12,5.36a SarvaH krudDaH piSyamAnA SimidA piSitA 36

12,5.37a avartir aSyamAnA nirftir aSitA 37

12,5.38a aSitA lokAc Cinatti brahmagavI brahmajyam asmAc cAmuzmAc ca 38 {27}

12,5.39a tasyA AhananaM kftyA menir ASasanaM valaga UbaDyam 39

12,5.40a asvagatA parihRutA 40

12,5.41a agniH kravyAd BUtvA brahmagavI brahmajyaM praviSyAtti 41

12,5.42a sarvAsyANgA parvA mUlAni vfScati 42

12,5.43a Cinatty asya pitfbanDu parA BAvayati mAtfbanDu 43

12,5.44a vivAhAM jYAtInt sarvAn api kzApayati brahmagavI brahmajyasya kzatriyeRApunardIyamAnA 44

12,5.45a avAstum enam asvagam aprajasaM karoty aparAparaRo Bavati kzIyate 45

12,5.46a ya evaM viduzo brAhmaRasya kzatriyo gAm Adatte 46 {28}

12,5.47a kzipraM vE tasyAhanane gfDrAH kurvata Elabam 47

12,5.48a kzipraM vE tasyAdahanaM pari nftyanti keSinIr AGnAnAH pARinorasi kurvARAH pApam Elabam 48

12,5.49a kzipraM vE tasya vAstuzu vfkAH kurvata Elabam 49

12,5.50a kzipraM vE tasya pfCanti yat tad AsI3d idaM nu tA3d iti 50

12,5.51a CinDy A CinDi pra CinDy api kzApaya kzApaya 51

12,5.52a AdadAnam ANgirasi brahmajyam upa dAsaya 52

12,5.53a vESvadevI hy ucyase kftyA kUlbajam AvftA 53

12,5.54a ozantI samozantI brahmaRo vajraH 54

12,5.55a kzurapavir mftyur BUtvA vi DAva tvam 55

12,5.56a A datse jinatAM varca izwaM pUrtaM cASizaH 56

12,5.57a AdAya jItaM jItAya loke 'muzmin pra yaCasi 57

12,5.58a aGnye padavIr Bava brAhmaRasyABiSastyA 58

12,5.59a meniH SaravyA BavAGAd aGavizA Bava 59

12,5.60a aGnye pra Siro jahi brahmajyasya kftAgaso devapIyor arADasaH 60

12,5.61a tvayA pramUrRaM mfditam agnir dahatu duScitam 61 {29}

12,5.62a vfSca pra vfSca saM vfSca daha pra daha saM daha 62

12,5.63a brahmajyaM devy aGnya A mUlAd anusaMdaha 63

12,5.64a yaTAyAd yamasAdanAt pApalokAn parAvataH 64

12,5.65a evA tvaM devy aGnye brahmajyasya kftAgaso devapIyor arADasaH 65

12,5.66a vajreRa SataparvaRA tIkzRena kzuraBfzwinA 66

12,5.67a pra skanDAn pra Siro jahi 67

12,5.68a lomAny asya saM CinDi tvacam asya vi vezwaya 68

12,5.69a mAMsAny asya SAtaya snAvAny asya saM vfha 69

12,5.70a asTIny asya pIqaya majjAnam asya nir jahi 70

12,5.71a sarvAsyANgA parvARi vi SraTaya 71

12,5.72a agnir enaM kravyAt pfTivyA nudatAm ud ozatu vAyur antarikzAn mahato varimRaH 72

12,5.73a sUrya enaM divaH pra RudatAM ny ozatu 73 {30}



1udehi vAjin yo apsv antar idaM rAzwraM pra viSa sUnftAvat 
1yo rohito viSvam idaM jajAna sa tvA rAzwrAya suBftaM biBartu 1

1ud vAja A gan yo apsv antar viSa A roha tvadyonayo yAH 
1somaM daDAno 'pa ozaDIr gAS catuzpado dvipada A veSayeha 2

1yUyam ugrA marutaH pfSnimAtara indreRa yujA pra mfRIta SatrUn 
1A vo rohitaH SfRavat sudAnavas trizaptAso marutaH svAdusaMmudaH 3

1ruho ruroha rohita A ruroha garBo janInAM januzAm upasTam 
1tABiH saMrabDam anv avindan zaq urvIr gAtuM prapaSyann iha rAzwram AhAH 4

1A te rAzwram iha rohito 'hArzId vy AsTan mfDo aBayaM te aBUt 
1tasmE te dyAvApfTivI revatIBiH kAmaM duhAtAm iha SakvarIBiH 5

1rohito dyAvApfTivI jajAna tatra tantuM paramezWI tatAna 
1tatra SiSriye 'ja ekapAdo 'dfMhad dyAvApfTivI balena 6

1rohito dyAvApfTivI adfMhat tena sva staBitaM tena nAkaH 
1tenAntarikzaM vimitA rajAMsi tena devA amftam anv avindan 7

1vi rohito amfSad viSvarUpaM samAkurvARaH praruho ruhaS ca 
1divaM rUQvA mahatA mahimnA saM te rAzwram anaktu payasA Gftena 8

1yAs te ruhaH praruho yAs ta Aruho yABir ApfRAsi divam antarikzam 
1tAsAM brahmaRA payasA vavfDAno viSi rAzwre jAgfhi rohitasya 9

13,1.10a yas te viSas tapasaH saMbaBUvur vatsaM gAyatrIm anu tA ihAguH 
13,1.10c tAs tvA viSantu manasA Sivena saMmAtA vatso aBy etu rohitaH 10 {1}

13,1.11a UrDvo rohito aDi nAke asTAd viSvA rUpARi janayan yuvA kaviH 
13,1.11c tigmenAgnir jyotizA vi BAti tftIye cakre rajasi priyARi 11

13,1.12a sahasraSfNgo vfzaBo jAtavedA GftAhutaH somapfzWaH suvIraH 
13,1.12c mA mA hAsIn nATito net tvA jahAni gopozaM ca me vIrapozaM ca Dehi 12

13,1.13a rohito yajYasya janitA muKaM ca rohitAya vAcA SrotreRa manasA juhomi 
13,1.13c rohitaM devA yanti sumanasyamAnAH sa mA rohEH sAmityE rohayatu 13

13,1.14a rohito yajYaM vy adaDAd viSvakarmaRe tasmAt tejAMsy upa memAny AguH 
13,1.14c voceyaM te nABiM BuvanasyADi majmani 14

13,1.15a A tvA ruroha bfhaty uta paNktir A kakub varcasA jAtavedaH 
13,1.15c A tvA rurohozRihAkzaro vazawkAra A tvA ruroha rohito retasA saha 15

13,1.16a ayaM vaste garBaM pfTivyA divaM vaste 'yam antarikzam 
13,1.16c ayaM braDnasya vizwapi svar lokAn vy AnaSe 16

13,1.17a vAcas pate pfTivI naH syonA syonA yonis talpA naH suSevA 
13,1.17c ihEva prARaH saKye no astu taM tvA paramezWin pary agnir AyuzA varcasA daDAtu 17

13,1.18a vAcas pata ftavaH paYca ye nO vESvakarmaRAH pari ye saMbaBUvuH 
13,1.18c ihEva prARaH saKye no astu taM tvA paramezWin pari rohita AyuzA varcasA daDAtu 18

13,1.19a vAcas pate sOmanasaM manaS ca gozWe no gA janaya yonizu prajAH 
13,1.19c ihEva prARaH saKye no astu taM tvA paramezWin pary aham AyuzA varcasA daDAtu 19

13,1.20a pari tvA DAt savitA devo agnir varcasA mitrAvaruRAv aBi tvA 
13,1.20c sarvA arAtIr avakrAmann ehIdaM rAzwram akaraH sunftAvat 20 {2}

13,1.21a yaM tvA pfzatI raTe prazwir vahati rohita 
13,1.21c SuBA yAsi riRann apaH 21

13,1.22a anuvratA rohiRI rohitasya sUriH suvarRA bfhatI suvarcAH 
13,1.22c tayA vAjAn viSvarUpAM jayema tayA viSvAH pftanA aBi zyAma 22

13,1.23a idaM sado rohiRI rohitasyAsO panTAH pfzatI yena yAti 
13,1.23c tAM ganDarvAH kaSyapA un nayanti tAM rakzanti kavayo 'pramAdam 23

13,1.24a sUryasyASvA harayaH ketumantaH sadA vahanty amftAH suKaM raTam 
13,1.24c GftapAvA rohito BrAjamAno divaM devaH pfzatIm A viveSa 24

13,1.25a yo rohito vfzaBas tigmaSfNgaH pary agniM pari sUryaM baBUva 
13,1.25c yo vizwaBnAti pfTivIM divaM ca tasmAd devA aDi sfzwIH sfjante 25

13,1.26a rohito divam Aruhan mahataH pary arRavAt 
13,1.26c sarvo ruroha rohito ruhaH 26

13,1.27a vi mimIzva payasvatIM GftAcIM devAnAM Denur anapaspfg ezA 
13,1.27c indraH somaM pibatu kzemo astv agniH pra stOtu vi mfDo nudasva 27

13,1.28a samidDo agniH samiDAno GftavfdDo GftAhutaH 
13,1.28c aBIzAw viSvAzAq agniH sapatnAn hantu ye mama 28

13,1.29a hantv enAn pra dahatv arir yo naH pftanyati 
13,1.29c kravyAdAgninA vayaM sapatnAn pra dahAmasi 29

13,1.30a avAcInAn ava jahIndra vajreRa bAhumAn 
13,1.30c aDA sapatnAn mAmakAn agnes tejoBir Adizi 30 {3}

13,1.31a agne sapatnAn aDarAn pAdayAsmad vyaTayA sajAtam utpipAnaM bfhaspate 
13,1.31c indrAgnI mitrAvaruRAv aDare padyantAm apratimanyUyamAnAH 31

13,1.32a udyaMs tvaM deva sUrya sapatnAn ava me jahi 
13,1.32c avEnAn aSmanA jahi te yantv aDamaM tamaH 32

13,1.33a vatso virAjo vfzaBo matInAm A ruroha SukrapfzWo 'ntarikzam 
13,1.33c GftenArkam aBy arcanti vatsaM brahma santaM brahmaRA varDayanti 33

13,1.34a divaM ca roha pfTivIM ca roha rAzwraM ca roha draviRaM ca roha 
13,1.34c prajAM ca rohAmftaM ca roha rohitena tanvaM saM spfzasva 34

13,1.35a ye devA rAzwraBfto 'Bito yanti sUryam 
13,1.35c tEz we rohitaH samvidAno rAzwraM daDAtu sumanasyamAnaH 35

13,1.36a ut tvA yajYA brahmapUtA vahanty aDvagato harayas tvA vahanti 
13,1.36c tiraH samudram ati rocase 'rRavam 36

13,1.37a rohite dyAvApfTivI aDi Srite vasujiti gojiti saMDanAjiti 
13,1.37c sahasraM yasya janimAni sapta ca voceyaM te nABiM BuvanasyADi majmani 37

13,1.38a yaSA yAsi pradiSo diSaS ca yaSAH paSUnAm uta carzaRInAm 
13,1.38c yaSAH pfTivyA adityA upasTe 'haM BUyAsaM saviteva cAruH 38

13,1.39a amutra sann iha vetTetaH saMs tAni paSyasi 
13,1.39c itaH paSyanti rocanaM divi sUryaM vipaScitam 39

13,1.40a devo devAn marcayasy antaS carasy arRave 
13,1.40c samAnam agnim inDate taM viduH kavayaH pare 40 {4}

13,1.41a avaH pareRa para enAvareRa padA vatsaM bibratI gOr ud asTAt 
13,1.41c sA kadrIcI kaM svid arDaM parAgAt kva svit sUte nahi yUTe asmin 41

13,1.42a ekapadI dvipadI sA catuzpady azwApadI navapadI baBUvuzI 
13,1.42c sahasrAkzarA Buvanasya paNktis tasyAH samudrA aDi vi kzaranti 42

13,1.43a Arohan dyAm amftaH prAva me vacaH 
13,1.43c ut tvA yajYA brahmapUtA vahanty aDvagato harayas tvA vahanti 43

13,1.44a veda tat te amartya yat ta AkramaRaM divi 
13,1.44c yat te saDasTaM parame vyoman 44

13,1.45a sUryo dyAM sUryaH pfWivIM sUrya Apo'ti paSyati 
13,1.45c sUryo BUtasyEkaM cakzur A ruroha divaM mahIm 45

13,1.46a urvIr Asan pariDayo vedir BUmir akalpata 
13,1.46c tatrEtAv agnI ADatta himaM GraMsaM ca rohitaH 46

13,1.47a himaM GraMsaM cADAya yUpAn kftvA parvatAn 
13,1.47c varzAjyAv agnI IjAte rohitasya svarvidaH 47

13,1.48a svarvido rohitasya brahmaRAgniH sam iDyate 
13,1.48c tasmAd GraMsas tasmAd Dimas tasmAd yajYo 'jAyata 48

13,1.49a brahmaRAgnI vAvfDAnO brahmavfdDO brahmAhutO 
13,1.49c brahmedDAv agnI IjAte rohitasya svarvidaH 49

13,1.50a satye anyaH samAhito 'psv anyaH sam iDyate 
13,1.50c brahmedDAv agnI IjAte rohitasya svarvidaH 50 {5}

13,1.51a yaM vAtaH pariSumBati yaM vendro brahmaRaspatiH 
13,1.51c brahmedDAvagnI IjAte rohitasya svarvidaH 51

13,1.52a vediM BUmiM kalpayitvA divaM kftvA dakziRAm 
13,1.52c GraMsaM tad agniM kftvA cakAra viSvam Atmanvad varzeRAjyena rohitaH 52

13,1.53a varzam Ajam GraMso agnir vedir BUmir akalpata 
13,1.53c tatrEtAn parvatAn agnir gIrBir UrDvAM akalpayat 53

13,1.54a gIrBir UrDvAn kalpayitvA rohito BUmim abravIt 
13,1.54c tvayIdaM sarvaM jAyatAM yad BUtaM yac ca BAvyam 54

13,1.55a sa yajYaH praTamo BUto Bavyo ajAyata 
13,1.55c tasmAd Da jajYa idaM sarvaM yat kiM cedaM virocate rohitena fziRABftam 55

13,1.56a yaS ca gAM padA sPurati pratyaN sUryaM ca mehati 
13,1.56c tasya vfScAmi te mUlaM na CAyAM karavo 'param 56

13,1.57a yo mABiCAyam atyezi mAM cAgniM cAntarA 
13,1.57c tasya vfScAmi te mUlaM na CAyAM karavo 'param 57

13,1.58a yo adya deva sUrya tvAM ca mAM cAntarAyati 
13,1.58c duzvapnyaM tasmiM CamalaM duritAni ca mfjmahe 58

13,1.59a mA pra gAma paTo vayaM mA yajYAd indra sominaH 
13,1.59c mAnta sTur no arAtayaH 59

13,1.60a yo yajYasya prasADanas tantur devezv AtataH 
13,1.60c tam Ahutam aSImahi 60 {6}



1ud asya ketavo divi SukrA BrAjanta Irate 
1Adityasya nfcakzaso mahivratasya mIQuzaH 1

1diSAM prajYAnAM svarayantam arcizA supakzam ASuM patayantam arRave 
1stavAma sUryaM Buvanasya gopAM yo raSmiBir diSa ABAti sarvAH 2

1yat prAN pratyaN svaDayA yAsi SIBaM nAnArUpe ahanI karzi mAyayA 
1tad Aditya mahi tat te mahi Sravo yad eko viSvaM pari BUma jAyase 3

1vipaScitaM taraRiM BrAjamAnaM vahanti yaM haritaH sapta bahvIH 
1srutAd yam attrir divam unninAya taM tvA paSyanti pariyAntam Ajim 4

1mA tvA daBan pariyAntam AjiM svasti durgAM ati yAhi SIBam 
1divaM ca sUrya pfTivIM ca devIm ahorAtre vimimAno yad ezi 5

1svasti te sUrya carase raTAya yenoBAv antO pariyAsi sadyaH 
1yaM te vahanti harito vahizWAH Satam aSvA yadi vA sapta bahvIH 6

1suKaM sUrya raTam aMSumantaM syonaM suvahnim aDi tizWa vAjinam 
1yaM te vahanti harito vahizWAH Satam aSvA yadi vA sapta bahvIH 7

1sapta sUryo harito yAtave raTe hiraRyatvacaso bfhatIr ayukta 
1amoci Sukro rajasaH parastAd viDUya devas tamo divam Aruhat 8

1ut ketunA bfhatA deva Agann apAvfk tamo 'Bi jyotir aSrEt 
1divyaH suparRaH sa vIro vy aKyad aditeH putro BuvanAni viSvA 9

13,2.10a udyan raSmIn A tanuze viSvA rupARi puzyasi 
13,2.10c uBA samudrO kratunA vi BAsi sarvAMl lokAn pariBUr BrAjamAnaH 10 {7}

13,2.11a pUrvAparaM carato mAyayEtO SiSU krIqantO pari yAto 'rRavam 
13,2.11c viSvAnyo BuvanA vicazwe hEraRyEr anyaM harito vahanti 11

13,2.12a divi tvAttrir aDArayat sUryA mAsAya kartave 
13,2.12c sa ezi suDftas tapan viSvA BUtAvacAkaSat 12

13,2.13a uBAv antO sam arzasi vatsaH saMmAtarAv iva 
13,2.13c nanv etad itaH purA brahma devA amI viduH 13

13,2.14a yat samudram anu SritaM tat sizAsati sUryaH 
13,2.14c aDvAsya vitato mahAn pUrvaS cAparaS ca yaH 14

13,2.15a taM sam Apnoti jUtiBis tato nApa cikitsati 
13,2.15c tenAmftasya BakzaM devAnAM nAva runDate 15

13,2.16a ud u tyaM jAtavedasaM devaM vahanti ketavaH 
13,2.16c dfSe viSvAya sUryam 16

13,2.17a apa tye tAyavo yaTA nakzatrA yanty aktuBiH 
13,2.17c sUrAya viSvacakzase 17

13,2.18a adfSrann asya ketavo vi raSmayo janAM anu 
13,2.18c BrAjanto agnayo yaTA 18

13,2.19a taraRir viSvadarSato jyotizkfd asi sUrya 
13,2.19c viSvam A BAsi rocana 19

13,2.20a pratyaN devAnAM viSaH pratyaNN ud ezi mAnuzIH 
13,2.20c pratyaN viSvaM svar dfSe 20 {8}

13,2.21a yenA pAvaka cakzasA BuraRyantaM janAM anu 
13,2.21c tvaM varuRa paSyasi 21

13,2.22a vi dyAm ezi rajas pfTv ahar mimAno aktuBiH 
13,2.22c paSyan janmAni sUrya 22

13,2.23a sapta tvA harito raTe vahanti deva sUrya 
13,2.23c SocizkeSaM vicakzaRam 23

13,2.24a ayukta sapta SunDyuvaH sUro raTasya naptyaH 
13,2.24c tABir yAti svayuktiBiH 24

13,2.25a rohito divam Aruhat tapasA tapasvI 
13,2.25c sa yonim Eti sa u jAyate punaH sa devAnAm aDipatir baBUva 25

13,2.26a yo viSvacarzaRir uta viSvatomuKo yo viSvataspARir uta viSvataspfTaH 
13,2.26c saM bAhuByAM Barati saM patatrEr dyAvApfTivI janayan deva ekaH 26

13,2.27a ekapAd dvipado BUyo vi cakrame dvipAt tripAdam aBy eti paScAt 
13,2.27c dvipAd Da zawpado BUyo vi cakrame ta ekapadas tanvaM sam Asate 27

13,2.28a atandro yAsyan harito yad AsTAd dve rUpe kfRute rocamAnaH 
13,2.28c ketumAn udyant sahamAno rajAMsi viSvA Aditya pravato vi BAsi 28

13,2.29a baR mahAM asi sUrya baq Aditya mahAM asi 
13,2.29c mahAMs te mahato mahimA tvam Aditya mahAM asi 29

13,2.30a rocase divi rocase antarikze pataNga pfTivyAM rocase rocase apsv antaH 
13,2.30c uBA samudrO rucyA vy ApiTa devo devAsi mahizaH svarjit 30 {9}

13,2.31a arvAN parastAt prayato vyaDva ASur vipaScit patayan pataNgaH 
13,2.31c vizRur vicittaH SavasADitizWan pra ketunA sahate viSvam ejat 31

13,2.32a citrAS cikitvAn mahizaH suparRa Arocayan rodasI antarikzam 
13,2.32c ahorAtre pari sUryaM vasAne prAsya viSvA tirato vIryARi 32

13,2.33a tigmo viBrAjan tanvaM SiSAno 'raMgamAsaH pravato rarARaH 
13,2.33c jyotizmAn pakzI mahizo vayoDA viSvA AsTAt pradiSaH kalpamAnaH 33

13,2.34a citraM devAnAm ketur anIkaM jyotizmAn pradiSaH sUrya udyan 
13,2.34c divAkaro 'ti dyumnEs tamAMsi viSvAtArId duritAni SukraH 34

13,2.35a citraM devAnAm ud agAd anIkaM cakzur mitrasya varuRasyAgneH 
13,2.35c AprAd dyAvApfTivI antarikzaM sUrya AtmA jagatas tasTuzaS ca 35

13,2.36a uccA patantam aruRaM suparRaM maDye divas taraRiM BrAjamAnam 
13,2.36c paSyama tvA savitAraM yam Ahur ajasraM jyotir yad avindad attriH 36

13,2.37a divas pfzWe DAvamAnaM suparRam adityAH putraM nATakAma upa yAmi BItaH 
13,2.37c sa naH sUrya pra tira dIrGam Ayur mA rizAma sumatO te syAma 37

13,2.38a sahasrAhRyaM viyatAv asya pakzO harer haMsasya patataH svargam 
13,2.38c sa devAnt sarvAn urasy upadadya saMpaSyan yAti BuvanAni viSvA 38

13,2.39a rohitaH kAlo aBavad rohito 'gre prajApatiH 
13,2.39c rohito yajYAnAM muKaM rohitaH svar ABarat 39

13,2.40a rohito loko aBavad rohito 'ty atapad divam 
13,2.40c rohito raSmiBir BUmiM samudram anu saM carat 40 {10}

13,2.41a sarvA diSaH sam acarad rohito 'Dipatir divaH 
13,2.41c divaM samudram Ad BUmiM sarvaM BUtaM vi rakzati 41

13,2.42a Arohan Cukro bfhatIr atandro dve rUpe kfRute rocamAnaH 
13,2.42c citraS cikitvAn mahizo vAtamAyA yAvato lokAn aBi yad viBAti 42

13,2.43a aBy anyad eti pary anyad asyate 'horAtrAByAM mahizaH kalpamAnaH 
13,2.43c sUryaM vayaM rajasi kziyantaM gAtuvidaM havAmahe nADamAnAH 43

13,2.44a pfTivIpro mahizo nADamAnasya gAtur adabDacakzuH pari viSvaM baBUva 
13,2.44c viSvaM saMpaSyant suvidatro yajatra idaM SfRotu yad ahaM bravImi 44

13,2.45a pary asya mahimA pfTivIM samudraM jyotizA viBrAjan pari dyAm antarikzam 
13,2.45c sarvaM saMpaSyant suvidatro yajatra idaM SfRotu yad ahaM bravImi 45

13,2.46a aboDy agniH samiDA janAnAM prati Denum ivAyatIm uzasam 
13,2.46c yahvA iva pra vayAm ujjihAnAH pra BAnavaH sisrate nAkam aCa 46 {11}



1ya ime dyAvApfTivI jajAna yo drApim kftvA BuvanAni vaste 
1yasmin kziyanti pradiSaH zaq urvIr yAH pataNgo anu vicAkaSIti 
1tasya devasya krudDasyEtad Ago ya evaM vidvAMsaM brAhmaRaM jinAti 

1yasmAd vAtA ftuTA pavante yasmAt samudrA aDi vikzaranti 
1tasya devasya krudDasyEtad Ago ya evaM vidvAMsaM brAhmaRaM jinAti 
1ud vepaya rohita pra kziRIhi brahmajyasya prati muYca pASAn 2

1yo mArayati prARayati yasmAt prARanti BuvanAni viSvA 
1tasya devasya krudDasyEtad Ago ya evaM vidvAMsaM brAhmaRaM jinAti 
1ud vepaya rohita pra kziRIhi brahmajyasya prati muYca pASAn 3

1yaH prARena dyAvApfTivI tarpayaty apAnena samudrasya jaWaraM yaH piparti 
1tasya devasya krudDasyEtad Ago ya evaM vidvAMsaM brAhmaRaM jinAti 
1ud vepaya rohita pra kziRIhi brahmajyasya prati muYca pASAn 4

1yasmin virAw paramezWI prajApatir agnir vESvAnaraH saha paNktyA SritaH 
1yaH parasya prARaM paramasya teja Adade 
1tasya devasya krudDasyEtad Ago ya evaM vidvAMsaM brAhmaRaM jinAti 

1yasmin zaq urvIH paYca diSo aDiSritAS catasra Apo yajYasya trayo 'kzarAH 
1yo antarA rodasI krudDaS cakzuzEkzata 
1tasya devasya krudDasyEtad Ago ya evaM vidvAMsaM brAhmaRam jinAti 

1yo annAdo annapatir baBUva brahmaRas patir uta yaH 
1BUto Bavizyat Buvanasya yas patiH 
1tasya devasya krudDasyEtad Ago ya evaM vidvAMsaM brAhmaRaM jinAti 

1ahorAtrEr vimitaM triMSadaNgaM trayodaSaM mAsaM yo nirmimIte 
1tasya devasya krudDasyEtad Ago ya evaM vidvAMsaM brAhmaRaM jinAti 
1ud vepaya rohita pra kziRIhi brahmajyasya prati muYca pASAn 8

1kfsRaM niyAnaM harayaH suparRA apo vasAnA divam ut patanti 
1ta Avavftrant sadanAd ftasya 
1tasya devasya krudDasyEtad Ago ya evaM vidvAMsaM brAhmaRaM jinAti 

13,3.10a yat te candraM kaSyapa rocanAvad yat saMhitaM puzkalaM citraBAnu yasmint sUryA ArpitAH sapta sAkam 
13,3.10c tasya devasya krudDasyEtad Ago ya evaM vidvAMsaM brAhmaRaM jinAti 
13,3.10e ud vepaya rohita pra kziRIhi brahmajyasya prati muYca pASAn 10 {12}

13,3.11a bfhad enam anu vaste purastAd raTaMtaraM prati gfhRAti paScAt 
13,3.11c jyotir vasAne sadam apramAdam 
13,3.11e tasya devasya krudDasyEtad Ago ya evaM vidvAMsaM brAhmaRaM jinAti 

13,3.12a bfhad anyataH pakza AsId raTaMtaram anyataH sabale saDrIcI 
13,3.12c yad rohitam ajanayanta devAH 
13,3.12e tasya devasya krudDasyEtad Ago ya evaM vidvAMsaM brAhmaRaM jinAti 

13,3.13a sa varuRaH sAyam agnir Bavati sa mitro Bavati prAtar udyan 
13,3.13c sa savitA BUtvAntarikzeRa yAti sa indro BUtvA tapati maDyato divam 
13,3.13e tasya devasya krudDasyEtad Ago ya evaM vidvAMsaM brAhmaRaM jinAti 

13,3.14a sahasrAhRyaM viyatAv asya pakzO harer haMsasya patataH svargam 
13,3.14c sa devAnt sarvAn urasy upadadya saMpaSyan yAti BuvanAni viSvA 
13,3.14e tasya devasya krudDasyEtad Ago ya evaM vidvAMsaM brAhmaRaM jinAti 

13,3.15a ayaM sa devo apsv antaH sahasramUlaH paruSAko attriH 
13,3.15c ya idaM viSvaM BuvanaM jajAna 
13,3.15e tasya devasya krudDasyEtad Ago ya evaM vidvAMsaM brAhmaRaM jinAti 

13,3.16a SukraM vahanti harayo raGuzyado devaM divi varcasA BrAjamAnam 
13,3.16c yasyorDvA divaM tanvas tapanty arvAN suvarREH pawarEr vi BAti 
13,3.16e tasya devasya krudDasyEtad Ago ya evaM vidvAMsaM brAhmaRaM jinAti 

13,3.17a yenAdityAn haritaH samvahanti yena yajYena bahavo yanti prajAnantaH 
13,3.17c yad ekaM jyotir bahuDA viBAti 
13,3.17e tasya devasya krudDasyEtad Ago ya evaM vidvAMsaM brAhmaRaM jinAti 

13,3.18a sapta yuYjanti raTam ekacakram eko aSvo vahati saptanAmA 
13,3.18c trinABi cakram ajaram anarvaM yatremA viSvA BuvanADi tasTuH 
13,3.18e tasya devasya krudDasyEtad Ago ya evaM vidvAMsaM brAhmaRaM jinAti 

13,3.19a azwaDA yukto vahati vahnir ugraH pitA devAnAM janitA matInAm 
13,3.19c ftasya tantuM manasA mimAnaH sarvA diSaH pavate mAtariSvA 
13,3.19e tasya devasya krudDasyEtad Ago ya evaM vidvAMsaM brAhmaRaM jinAti 

13,3.20a saMyaYcaM tantuM pradiSo 'nu sarvA antar gAyatryAm amftasya garBe 
13,3.20c tasya devasya krudDasyEtad Ago ya evaM vidvAMsaM brAhmaRaM jinAti 
13,3.20e ud vepaya rohita pra kziRIhi brahmajyasya prati muYca pASAn 20 {13}

13,3.21a nimrucas tisro vyuzo ha tisras trIRi rajAMsi divo aNga tisraH 
13,3.21c vidmA te agne treDA janitraM treDA devAnAM janimAni vidma 
13,3.21e tasya devasya krudDasyEtad Ago ya evaM vidvAMsaM brAhmaRaM jinAti 

13,3.22a vi ya OrRot pfTivIM jAyamAna A samudram adaDAt antarikze 
13,3.22c tasya devasya krudDasyEtad Ago ya evaM vidvAMsaM brAhmaRaM jinAti 
13,3.22e ud vepaya rohita pra kziRIhi brahmajyasya prati muYca pASAn 22

13,3.23a tvam agne kratuBiH ketuBir hito 'rkaH samidDa ud arocaTA divi 
13,3.23c kim aBy Arcan marutaH pfSnimAtaro yad rohitam ajanayanta devAH 
13,3.23e tasya devasya krudDasyEtad Ago ya evaM vidvAMsaM brAhmaRaM jinAti 

13,3.24a ya AtmadA baladA yasya viSva upAsate praSizaM yasya devAH 
13,3.24c yo 'syeSe dvipado yaS catuzpadaH 
13,3.24e tasya devasya krudDasyEtad Ago ya evaM vidvAMsaM brAhmaRaM jinAti 

13,3.25a ekapAd dvipado BUyo vi cakrame dvipAt tripAdam aBy eti paScAt 
13,3.25c catuzpAc cakre dvipadAm aBisvare saMpaSyan paNktim upatizWamAnaH 
13,3.25e tasya devasya krudDasyEtad Ago ya evaM vidvAMsaM brAhmaRaM jinAti 

13,3.26a kfzRAyaH putro arjuno rAtryA vatso 'jAyata 
13,3.26c sa ha dyAm aDi rohati ruho ruroha rohitaH 26 {14}


13,4.26a sa eti savitA svar divas pfzWe 'vacAkaSat 1

1raSmiBir naBa ABftaM mahendra ety AvftaH 2

1sa DAtA sa viDartA sa vAyur naBa ucCritam 3

1so 'ryamA sa varuRaH sa rudraH sa mahAdevaH 4

1so agniH sa u sUryaH sa u eva mahAyamaH 5

1taM vatsA upa tizWanty ekaSIrzARo yutA daSa 6

1paScAt prAYca A tanvanti yad udeti vi BAsati 7

1tasyEza mAruto gaRaH sa eti SikyAkftaH 8

1raSmiBir naBa ABftaM mahendra ety AvftaH 9

13,4.10a tasyeme nava koSA vizwamBA navaDA hitAH 10

13,4.11a sa prajAByo vi paSyati yac ca prARati yac ca na 11

13,4.12a tam idaM nigataM sahaH sa eza eka ekavfd eka eva 12

13,4.13a ete asmin devA ekavfto Bavanti 13 {15}

13,4.14a kIrtiS ca yaSaS cAmBaS ca naBaS ca brAhmaRavarcasaM cAnnaM cAnnAdyaM ca 14

13,4.15a ya etaM devam ekavftaM veda 15

13,4.16a na dvitIyo na tftIyaS caturTo nApy ucyate 16

13,4.17a na paYcamo na zazWaH saptamo nApy ucyate 17

13,4.18a nAzwamo na navamo daSamo nApy ucyate 18

13,4.19a sa sarvasmE vi paSyati yac ca prARati yac ca na 19

13,4.20a tam idaM nigataM sahaH sa eza eka ekavfd eka eva 20

13,4.21a sarve asmin devA ekavfto Bavanti 21 {16}

13,4.22a brahma ca tapaS ca kIrtiS ca yaSaS cAmBaS ca naBaS ca brAhmaRavarcasaM cAnnaM cAnnAdyaM ca 2

13,4.23a BUtaM ca BavyaM ca SradDA ca ruciS ca svargaS ca svaDA ca 23

13,4.24a ya etaM devam ekavftaM veda 24

13,4.25a sa eva mftyuH so 'mftaM so 'BvaM sa rakzaH 25

13,4.26a sa rudro vasuvanir vasudeye namovAke vazawkAro 'nu saMhitaH 26

13,4.27a tasyeme sarve yAtava upa praSizam Asate 27

13,4.28a tasyAmU sarvA nakzatrA vaSe candramasA saha 28 {17}

13,4.29a sa vA ahno 'jAyata tasmAd ahar ajAyata 29

13,4.30a sa vE rAtryA ajAyata tasmAd rAtrir ajAyata 30

13,4.31a sa vA antarikzAd ajAyata tasmAd antarikzam ajAyata 31

13,4.32a sa vE vAyor ajAyata tasmAd vAyur ajAyata 32

13,4.33a sa vE divo 'jAyata tasmAd dyOr aDi ajAyata 33

13,4.34a sa vE digByo 'jAyata tasmAd diSo 'jAyanta 34

13,4.35a sa vE BUmer ajAyata tasmAd BUmir ajAyata 35

13,4.36a sa vA agner ajAyata tasmAd agnir ajAyata 36

13,4.37a sa vA adByo 'jAyata tasmAd Apo 'jAyanta 37

13,4.38a sa vA fgByo 'jAyata tasmAd fco 'jAyanta 38

13,4.39a sa vE yajYAd ajAyata tasmAd yajYo 'jAyata 39

13,4.40a sa yajYas tasya yajYaH sa yajYasya Siras kftam 40

13,4.41a sa stanayati sa vi dyotate sa u aSmAnam asyati 41

13,4.42a pApAya vA BadrAya vA puruzAyAsurAya vA 42

13,4.43a yad vA kfRozy ozaDIr yad vA varzasi BadrayA yad vA janyam avIvfDaH 43

13,4.44a tAvAMs te maGavan mahimopo te tanvaH Satam 44

13,4.45a upo te baDve badDAni yadi vAsi nyarbudam 45 {18}

13,4.46a BUyAn indro namurAd BUyAn indrAsi mftyuByaH 46

13,4.47a BUyAn arAtyAH SacyAH patis tvam indrAsi viBUH praBUr iti tvopAsmahe vayam 47

13,4.48a namas te astu paSyata paSya mA paSyata 48

13,4.49a annAdyena yaSasA tejasA brAhmaRavarcasena 49

13,4.50a amBo amo mahaH saha iti tvopAsmahe vayam 50

13,4.51a amBo aruRaM rajataM rajaH saha iti tvopAsmahe vayam 51 {19}

13,4.52a uruH pfTuH suBUr Buva iti tvopAsmahe vayam 52

13,4.53a praTo varo vyaco loka iti tvopAsmahe vayam 53

13,4.54a Bavadvasur idadvasuH saMyadvasur Ayadvasur iti tvopAsmahe vayam 54

13,4.55a namas te astu paSyata paSya mA paSyata 55

13,4.56a annAdyena yaSasA tejasA brAhmaRavarcasena 56 {20}



1satyenottaBitA BUmiH sUryeRottaBitA dyOH 
1ftenAdityAs tizWanti divi somo aDi SritaH 1

1somenAdityA balinaH somena pfTivI mahI 
1aTo nakzatrARAm ezAm upasTe soma AhitaH 2

1somaM manyate papivAn yat saMpiMzanty ozaDim 
1somaM yaM brahmARo vidur na tasyASnAti pArTivaH 3

1yat tvA soma prapibanti tata A pyAyase punaH 
1vAyuH somasya rakzitA samAnAM mAsa AkftiH 4

1ACadviDAnEr gupito bArhatEH soma rakzitaH 
1grAvRAm ic CfRvan tizWasi na te aSnAti pArTivaH 5

1cittir A upabarhaRaM cakzur A aByaYjanam 
1dyOr BUmiH koSa AsId yad ayAt sUryA patim 6

1rEBy AsId anudeyI nArASaMsI nyocanI 
1suryAyA Badram id vAso gATayati parizkftA 7

1stomA Asan pratiDayaH kurIraM Canda opaSaH 
1sUryAyA aSvinA varAgnir AsIt purogavaH 8

1somo vaDUyur aBavad aSvinAstAm uBA varA 
1sUryAM yat patye SaMsantIM manasA savitAdadAt 9

14,1.10a mano asyA ana AsId dyOr AsId uta CadiH 
14,1.10c SukrAv anaqvAhAv AstAM yad ayAt sUryA patim 10 {1}

14,1.11a fksAmAByAm aBihitO gAvO te sAmanAv EtAm 
14,1.11c Srotre te cakre AstAM divi panTAS carAcaraH 11

14,1.12a SucI te cakre yAtyA vyAno akza AhataH 
14,1.12c ano manasmayaM sUryArohat prayatI patim 12

14,1.13a sUryAyA vahatuH prAgAt savitA yam avAsfjat 
14,1.13c maGAsu hanyante gAvaH PalgunIzu vy uhyate 13

14,1.14a yad aSvinA pfCamAnAv ayAtaM tricakreRa vahatuM sUryAyAH 
14,1.14c kvEkaM cakraM vAm AsIt kva dezwrAya tasTaTuH 14

14,1.15a yad ayAtaM SuBas patI vareyaM sUryAm upa 
14,1.15c viSve devA anu tad vAm ajAnan putraH pitaram avfRIta pUzA 15

14,1.16a dve te cakre sUrye brahmARa ftuTA viduH 
14,1.16c aTEkaM cakraM yad guhA tad adDAtaya id viduH 16

14,1.17a aryamaRaM yajAmahe subanDuM pativedanam 
14,1.17c urvArukam iva banDanAt preto muYcAmi nAmutaH 17

14,1.18a preto muYcAmi nAmutaH subadDAm amutas karam 
14,1.18c yaTeyam indra mIQvaH suputrA suBagAsati 18

14,1.19a pra tvA muYcAmi varuRasya pASAd yena tvAbaDnAt savitA suSevAH 
14,1.19c ftasya yonO sukftasya loke syonaM te astu sahasaMBalAyE 19
14,1.20a Bagas tveto nayatu hastagfhyASvinA tvA pra vahatAM raTena 
14,1.20c gfhAn gaCa gfhapatnI yaTAso vaSinI tvaM vidaTam A vadAsi 20 {2}

14,1.21a iha priyaM prajAyE te sam fDyatAm asmin gfhe gArhapatyAya jAgfhi 
14,1.21c enA patyA tanvaM saM spfSasvATa jirvir vidaTam A vadAsi 21

14,1.22a ihEva staM mA vi yOzwaM viSvam Ayur vy aSnutam 
14,1.22c krIqantO putrEr naptfBir modamAnO svastakO 22

14,1.23a pUrvAparaM carato mAyEtO SiSU krIqantO pari yAto 'rRavam 
14,1.23c viSvAnyo BuvanA vicazwa ftUMr anyo vidaDaj jAyase navaH 23

14,1.24a navonavo Bavasi jAyamAno 'hnAM ketur uzasAm ezy agram 
14,1.24c BAgaM deveByo vi daDAsy Ayan pra candramas tirase dIrGam AyuH 24
14,1.25a parA dehi SAmulyaM brahmaByo vi BajA vasu 
14,1.25c kftyEzA padvatI BUtvA jAyA viSate patim 25

14,1.26a nIlalohitaM Bavati kftyAsaktir vy ajyate 
14,1.26c eDante asyA jYAtayaH patir banDezu baDyate 26

14,1.27a aSlIlA tanUr Bavati ruSatI pApayAmuyA 
14,1.27c patir yad vaDvo vAsasaH svam aNgam aByUrRute 27

14,1.28a ASasanaM viSasanam aTo aDivikartanam 
14,1.28c sUryAyAH paSya rUpARi tAni brahmota SumBati 28

14,1.29a tfzwam etat kawukam apAzWavad vizavan nEtad attave 
14,1.29c sUryAM yo brahmA veda sa id vADUyam arhati 29

14,1.30a sa it tat syonaM harati brahmA vAsaH sumaNgalam 
14,1.30c prAyaScittiM yo aDyeti yena jAyA na rizyati 30 {3}

14,1.31a yuvaM BagaM saM BarataM samfdDam ftaM vadantAv ftodyezu 
14,1.31c brahmaRas pate patim asyE rocaya cAru saMBalo vadatu vAcam etAm 31

14,1.32a ihed asATa na paro gamATemaM gAvaH prajayA varDayATa 
14,1.32c SuBaM yatIr usriyAH somavarcaso viSve devAH krann iha vo manAMsi 32

14,1.33a imaM gAvaH prajayA saM viSATAyaM devAnAM na minAti BAgam 
14,1.33c asmE vaH pUzA marutaS ca sarve asmE vo DAtA savitA suvAti 33

14,1.34a anfkzarA fjavaH santu panTano yeBiH saKAyo yanti no vareyam 
14,1.34c saM Bagena sam aryamRA saM DAtA sfjatu varcasA 34

14,1.35a yac ca varco akzezu surAyAM ca yad Ahitam 
14,1.35c yad gozv aSvinA varcas tenemAM varcasAvatam 35

14,1.36a yena mahAnaGnyA jaGanam aSvinA yena vA surA 
14,1.36c yenAkzA aByazicyanta tenemAM varcasAvatam 36

14,1.37a yo aniDmo dIdayad apsv antar yaM viprAsa Iqate aDvarezu 
14,1.37c apAM napAn maDumatIr apo dA yABir indro vAvfDe vIryAvAn 37

14,1.38a idam ahaM ruSantaM grABaM tanUdUzim apohAmi 
14,1.38c yo Badro rocanas tam ud acAmi 38

14,1.39a AsyE brAhmaRAH snapanIr harantv avIraGnIr ud ajantv ApaH 
14,1.39c aryamRo agniM pary etu pUzan pratIkzante SvaSuro devaraS ca 39

14,1.40a SaM te hiraRyaM Sam u santv ApaH SaM meTir Bavatu SaM yugasya tardma 
14,1.40c SaM ta ApaH SatapavitrA Bavantu Sam u patyA tanvaM saM spfSasva 40 {4}

14,1.41a Ke raTasya Ke 'nasaH Ke yugasya Satakrato 
14,1.41c apAlAm indra triz pUtvAkfRoH sUryatvacam 41

14,1.42a ASAsAnA sOmanasaM prajAM sOBAgyaM rayim 
14,1.42c patyur anuvratA BUtvA saM nahyasvAmftAya kam 42

14,1.43a yaTA sinDur nadInAM sAmrAjyaM suzuve vfzA 
14,1.43c evA tvaM samrAjYy eDi patyur astaM paretya 43

14,1.44a samrAjYy eDi SvaSurezu samrAjYy uta devfzu 
14,1.44c nanAnduH samrAjYy eDi samrAjYy uta SvaSrvAH 44

14,1.45a yA akfntann avayan yAS ca tatnire yA devIr antAM aBito 'dadanta 
14,1.45c tAs tvA jarase saM vyayantv AyuzmatIdaM pari Datsva vAsaH 45

14,1.46a jIvaM rudanti vi nayanty aDvaraM dIrGAm anu prasitiM dIDyur naraH 
14,1.46c vAmaM pitfByo ya idaM samIrire mayaH patiByo janaye parizvaje 46

14,1.47a syonaM DruvaM prajAyE DArayAmi te 'SmAnaM devyAH pfTivyA upasTe 
14,1.47c tam A tizWAnumAdyA suvarcA dIrGaM ta AyuH savitA kfRotu 47

14,1.48a yenAgnir asyA BUmyA hastaM jagrAha dakziRam 
14,1.48c tena gfhRAmi te hastaM mA vyaTizWA mayA saha prajayA ca Danena ca 48

14,1.49a devas te savitA hastaM gfhRAtu somo rAjA suprajasaM kfRotu 
14,1.49c agniH suBagAM jatavedAH patye patnIM jaradazwim kfRotu 49

14,1.50a gfhRAmi te sOBagatvAya hastaM mayA patyA jaradazwir yaTAsaH 
14,1.50c Bago aryamA savitA puraMDir mahyaM tvAdur gArhapatyAya devAH 50 {5}
14,1.51a Bagas te hastam agrahIt savitA hastam agrahIt 
14,1.51c patnI tvam asi DarmaRAhaM gfhapatis tava 51

14,1.52a mameyam astu pozyA mahyaM tvAdAd bfhaspatiH 
14,1.52c mayA patyA prajAvati saM jIva SaradaH Satam 52

14,1.53a tvazwA vAso vy adaDAc CuBe kaM bfhaspateH praSizA kavInAm 
14,1.53c tenemAM nArIM savitA BagaS ca sUryAm iva pari DattAM prajayA 53

14,1.54a indrAgnI dyAvApfTivI mAtariSvA mitrAvaruRA Bago aSvinoBA 
14,1.54c bfhaspatir maruto brahma soma imAM nAriM prajayA varDayantu 54
14,1.55a bfhaspatiH praTamaH sUryAyAH SIrze keSAM akalpayat 
14,1.55c tenemAm aSvinA nArIM patye saM SoBayAmasi 55

14,1.56a idaM tad rUpaM yad avasta yozA jAyAM jijYAse manasA carantIm 
14,1.56c tAm anv artizye saKiBir navagvEH ka imAn vidvAn vi cacarta pASAn 56

14,1.57a ahaM vi zyAmi mayi rUpam asyA vedad it paSyan manasaH kulAyam 
14,1.57c na steyam admi manasod amucye svayaM SraTnAno varuRasya pASAn 57

14,1.58a pra tvA muYcAmi varuRasya pASAd yena tvAbaDnAt savitA suSevAH 
14,1.58c uruM lokaM sugam atra panTAM kfRomi tuByaM sahapatnyE vaDu 58

14,1.59a ud yaCaDvam apa rakzo hanATemaM nArIM sukfte daDAta 
14,1.59c DAtA vipaScit patim asyE viveda Bago rAjA pura etu prajAnan 59

14,1.60a Bagas tatakza caturaH pAdAn Bagas tatakza catvAry uzpalAni 
14,1.60c tvazwA pipeSa maDyato 'nu varDrAnt sA no astu sumaNgalI 60

14,1.61a sukiMSukaM vahatuM viSvarUpaM hiraRyavarRaM suvftaM sucakram 
14,1.61c A roha sUrye amftasya lokaM syonaM patiByo vahatuM kfRu tvam 61

14,1.62a aBrAtfGnIM varuRApaSuGnIM bfhaspate 
14,1.62c indrApatiGnIm putriRIm AsmaByaM savitar vaha 62

14,1.63a mA hiMsizwaM kumAryaM sTURe devakfte paTi 
14,1.63c SAlAyA devyA dvAraM syonaM kfRmo vaDUpaTam 63

14,1.64a brahmAparaM yujyatAM brahma pUrvaM brahmAntato maDyato brahma sarvataH 
14,1.64c anAvyADAM devapurAM prapadya SivA syonA patiloke vi rAja 64 {6}



1tuByam agre pary avahant sUryAM vahatunA saha 
1sa naH patiByo jAyAM dA agne prajayA saha 1

1punaH patnIm agnir adAd AyuzA saha varcasA 
1dIrGAyur asyA yaH patir jIvAti SaradaH Satam 2

1somasya jAyA praTamaM ganDarvas te 'paraH patiH 
1tftIyo agniz we patis turIyas te manuzyajAH 3

1somo dadad ganDarvAya ganDarvo dadad agnaye 
1rayiM ca putrAMs cAdAd agnir mahyam aTo imAm 4

1A vAm agant sumatir vAjinIvasU ny aSvinA hftsu kAmA araMsata 
1aBUtaM gopA miTunA SuBas patI priyA aryamRo duryAM aSImahi 5

1sA mandasAnA manasA Sivena rayiM Dehi sarvavIraM vacasyam 
1sugaM tIrTaM suprapARaM SuBas patI sTARuM paTizWAm apa durmatiM hatam 6

1yA ozaDayo yA nadyo yAni kzetrARi yA vanA 
1tAs tvA vaDu prajAvatIM patye rakzantu rakzasaH 7

1emaM panTAm arukzAma sugaM svastivAhanam 
1yasmin vIro na rizyaty anyezAM vindate vasu 8

1idaM su me naraH SfRuta yayASizA daMpatI vAmam aSnutaH 
1ye ganDarvA apsarasaS ca devIr ezu vAnaspatyezu ye 'Di tasTuH 
1syonAs te asyE vaDvE Bavantu mA hiMsizur vahatum uhyamAnam 9

14,2.10a ye vaDvaS candraM vahatuM yakzmA yanti janAM anu 
14,2.10c punas tAn yajYiyA devA nayantu yata AgatAH 10 {7}

14,2.11a mA vidan paripanTino ya AsIdanti daMpatI 
14,2.11c sugena durgam atItAm apa drAntv arAtayaH 11

14,2.12a saM kASayAmi vahatuM brahmaRA gfhEr aGoreRa cakzuzA mitriyeRa 
14,2.12c paryARadDaM viSvarUpaM yad asti syonaM patiByaH savitA tat kfRotu 12

14,2.13a SivA nArIyam astam Agann imaM DAtA lokam asyE dideSa 
14,2.13c tAm aryamA Bago aSvinoBA prajApatiH prajayA varDayantu 13

14,2.14a Atmanvaty urvarA nArIyam Agan tasyAM naro vapata bIjam asyAm 
14,2.14c sA vaH prajAM janayad vakzaRAByo biBratI dugDam fzaBasya retaH 14

14,2.15a prati tizWa virAq asi vizRur iveha sarasvati 
14,2.15c sinIvAli pra jAyatAM Bagasya sumatAv asat 15

14,2.16a ud va UrmiH SamyA hantv Apo yoktrARi muYcata 
14,2.16c mAduzkftO vyenasAv aGnyAv aSunam AratAm 16

14,2.17a aGoracakzur apatiGnI syonA SagmA suSevA suyamA gfheByaH 
14,2.17c vIrasUr devfkAmA saM tvayEDizImahi sumasyamAnA 17

14,2.18a adevfGny apatiGnIhEDi SivA paSuByaH suyamA suvarcAH 
14,2.18c prajAvatI vIrasUr devfkAmA syonemam agniM gArhapatyaM saparya 18

14,2.19a ut tizWetaH kim iCantIdam AgA ahaM tveqe aBiBUH svAd gfhAt 
14,2.19c SUnyEzI nirfte yAjaganTot tizWArAte pra pata meha raMsTAH 19

14,2.20a yadA gArhapatyam asaparyEt pUrvam agniM vaDUr iyam 
14,2.20c aDA sarasvatyE nAri pitfByaS ca namas kuru 20 {8}

14,2.21a Sarma varmEtad A harAsyE nAryA upastire 
14,2.21c sinIvAli pra jAyatAM Bagasya sumatAv asat 21

14,2.22a yaM balbajaM nyasyaTa carma copastfRITana 
14,2.22c tad A rohatu suprajA yA kanyA vindate patim 22

14,2.23a upa stfRIhi balbajam aDi carmaRi rohite 
14,2.23c tatropaviSya suprajA imam agniM saparyatu 23

14,2.24a A roha carmopa sIdAgnim eza devo hanti rakzAMsi sarvA 
14,2.24c iha prajAM janaya patye asmE sujyEzWyo Bavat putras ta ezaH 24

14,2.25a vi tizWantAM mAtur asyA upasTAn nAnArUpAH paSavo jAyamAnAH 
14,2.25c sumaNgaly upa sIdemam agniM saMpatnI prati BUzeha devAn 25

14,2.26a sumaNgalI prataraRI gfhARAM suSevA patye SvaSurAya SaMBUH 
14,2.26c syonA SvaSrvE pra gfhAn viSemAn 26

14,2.27a syonA Bava SvaSureByaH syonA patye gfheByaH 
14,2.27c syonAsyE sarvasyE viSe syonA puzwAyEzAM Bava 27

14,2.28a sumaNgalIr iyaM vaDUr imAM sameta paSyata 
14,2.28c sOBAgyam asyE dattvA dOrBAgyEr viparetana 28

14,2.29a yA durhArdo yuvatayo yAS ceha jaratIr api 
14,2.29c varco nv asyE saM dattATAstaM viparetana 29

14,2.30a rukmaprastaraRaM vahyaM viSvA rUpARi biBratam 
14,2.30c Arohat sUryA sAvitrI bfhate sOBagAya kam 30 {9}

14,2.31a A roha talpaM sumanasyamAneha prajAM janaya patye asmE 
14,2.31c indrARIva subuDA buDyamAnA jyotiragrA uzasaH prati jAgarAsi 31

14,2.32a devA agre ny apadyanta patnIH sam aspfSanta tanvas tanUBiH 
14,2.32c sUryeva nAri viSvarUpA mahitvA prajAvatI patyA saM Baveha 32

14,2.33a ut tizWeto viSvAvaso namaseqAmahe tvA 
14,2.33c jAmim iCa pitfzadaM nyaktAM sa te BAgo januzA tasya vidDi 33

14,2.34a apsarasaH saDamAdaM madanti havirDAnam antarA sUryaM ca 
14,2.34c tAs te janitram aBi tAH parehi namas te ganDarvartunA kfRomi 34

14,2.35a namo ganDarvasya namase namo BAmAya cakzuze ca kfRmaH 
14,2.35c viSvAvaso brahmaRA te namo 'Bi jAyA apsarasaH parehi 35

14,2.36a rAyA vayaM sumanasaH syAmod ito ganDarvam AvIvftAma 
14,2.36c agant sa devaH paramaM saDasTam aganma yatra pratiranta AyuH 36

14,2.37a saM pitarAv ftviye sfjeTAM mAtA pitA ca retaso BavATaH 
14,2.37c marya iva yozAm aDi rohayEnAM prajAM kfRvATAm iha puzyataM rayim 37

14,2.38a tAM pUzaM CivatamAm erayasva yasyAM bIjaM manuzyA vapanti 
14,2.38c yA na UrU uSatI viSrayAti yasyAm uSantaH praharema SepaH 38

14,2.39a A rohorum upa Datsva hastaM pari zvajasva jAyAM sumanasyamAnaH 
14,2.39c prajAM kfRvATAm iha modamAnO dIrGaM vAm AyuH savitA kfRotu 39

14,2.40a A vAM prajAM janayatu prajApatir ahorAtrAByAM sam anaktv aryamA 
14,2.40c adurmaNgalI patilokam A viSemaM SaM no Bava dvipade SaM catuzpade 40 {10}

14,2.41a devEr dattaM manunA sAkam etad vADUyaM vAso vaDvaS ca vastram 
14,2.41c yo brahmaRe cikituze dadAti sa id rakzAMsi talpAni hanti 41

14,2.42a yaM me datto brahmaBAgaM vaDUyor vADUyaM vAso vaDvaS ca vastram 
14,2.42c yuvaM brahmaRe 'numanyamAnO bfhaspate sAkam indraS ca dattam 42

14,2.43a syonAd yoner aDi baDyamAnO hasAmudO mahasA modamAnO 
14,2.43c sugU suputrO sugfhO tarATo jIvAv uzaso viBAtIH 43

14,2.44a navaM vasAnaH suraBiH suvAsA udAgAM jIva uzaso viBAtIH 
14,2.44c ARqAt patatrIvAmukzi viSvasmAd enasas pari 44

14,2.45a SumBanI dyAvApfTivI antisumne mahivrate 
14,2.45c ApaH sapta susruvur devIs tA no muYcantv aMhasaH 45

14,2.46a sUryAyE deveByo mitrAya varuRAya ca 
14,2.46c ye BUtasya pracetasas teBya idam akaraM namaH 46

14,2.47a ya fte cid aBiSrizaH purA jatruBya AtfdaH 
14,2.47c saMDAtA saMDiM maGavA purUvasur nizkartA vihrutaM punaH 47

14,2.48a apAsmat tama uCatu nIlaM piSaNgam uta lohitaM yat 
14,2.48c nirdahanI yA pfzAtaky asmin tAM sTARAv aDy A sajAmi 48

14,2.49a yAvatIH kftyA upavAsane yAvanto rAjYo varuRasya pASAH 
14,2.49c vyfdDayo yA asamfdDayo yA asmin tA sTARAv aDi sAdayAmi 49

14,2.50a yA me priyatamA tanUH sA me biBAya vAsasaH 
14,2.50c tasyAgre tvaM vanaspate nIviM kfRuzva mA vayaM rizAma 50 {11}

14,2.51a ye antA yAvatIH sico ya otavo ye ca tantavaH 
14,2.51c vAso yat patnIBir utaM tan na syonam upa spfSAt 51

14,2.52a uSatIH kanyalA imAH pitflokAt patiM yatIH 
14,2.52c ava dIkzAm asfkzata svAhA 52

14,2.53a bfhaspatinAvasfzwAM viSve devA aDArayan 
14,2.53c varco gozu pravizwaM yat tenemAM saM sfjAmasi 53

14,2.54a bfhaspatinAvasfzwAM viSve devA aDArayan 
14,2.54c tejo gozu pravizwaM yat tenemAM saM sfjAmasi 54

14,2.55a bfhaspatinAvasfzwAM viSve devA aDArayan 
14,2.55c Bajo gozu pravizwo yas tenemAM saM sfjAmasi 55

14,2.56a bfhaspatinAvasfzwAM viSve devA aDArayan 
14,2.56c yaSo gozu pravizwaM yat tenemAM saM sfjAmasi 56

14,2.57a bfhaspatinAvasfzwAM viSve devA aDArayan 
14,2.57c payo gozu pravizwaM yat tenemAM saM sfjAmasi 57

14,2.58a bfhaspatinAvasfzwAM viSve devA aDArayan 
14,2.58c raso gozu pravizwo yas tenemAM saM sfjAmasi 58

14,2.59a yadIme keSino janA gfhe te samanartizU rodena kfRvanto 'Gam 
14,2.59c agniz wvA tasmAd enasaH savitA ca pra muYcatAm 59

14,2.60a yadIyaM duhitA tava vikeSy arudad gfhe rodena kfRvaty aGam 
14,2.60c agniz wvA tasmAd enasaH savitA ca pra muYcatAm 60 {12}

14,2.61a yaj jAmayo yad yuvatayo gfhe te samanartizU rodena kfRvatIr aGam 
14,2.61c agniz wvA tasmAd enasaH savitA ca pra muYcatAm 61

14,2.62a yat te prajAyAM paSuzu yad vA gfhezu nizWitam aGakfdBir aGaM kftam 
14,2.62c agniz wvA tasmAd enasaH savitA ca pra muYcatAm 62

14,2.63a iyaM nAry upa brUte pUlyAny AvapantikA 
14,2.63c dIrGAyur astu me patir jIvAti SaradaH Satam 63

14,2.64a ihemAv indra saM nuda cakravAkeva daMpatI 
14,2.64c prajayEnO svastakO viSvam Ayur vy aSnutAm 64

14,2.65a yad AsandyAm upaDAne yad vopavAsane kftam 
14,2.65c vivAhe kftyAM yAM cakrur AsnAne tAM ni daDmasi 65

14,2.66a yad duzkftaM yac CamalaM vivAhe vahatO ca yat 
14,2.66c tat saMBalasya kambale mfjmahe duritaM vayam 66

14,2.67a saMBale malaM sAdayitvA kambale duritaM vayam 
14,2.67c aBUma yajYiyAH SudDAH pra Ra AyUMzi tArizat 67

14,2.68a kftrimaH kaRwakaH Satadan ya ezaH 
14,2.68c apAsyAH keSyaM malam apa SIrzaRyaM liKAt 68

14,2.69a aNgAdaNgAd vayam asyA apa yakzmaM ni daDmasi 
14,2.69c tan mA prApat pfTivIM mota devAn divaM mA prApad urv antarikzam 
14,2.69e apo mA prApan malam etad agne yamam mA prApat pitFMS ca sarvAn 69

14,2.70a saM tvA nahyAmi payasA pfTivyAH saM tvA nahyAmi payasOzaDInAm 
14,2.70c saM tvA nahyAmi prajayA Danena sA saMnadDA sanuhi vAjam emam 70 {13}

14,2.71a amo 'ham asmi sA tvaM sAmAham asmy fk tvaM dyOr ahaM pfTivI tvam 
14,2.71c tAv iha saM BavAva prajAm A janayAvahE 71

14,2.72a janiyanti nAv agravaH putriyanti sudAnavaH 
14,2.72c arizwAsU sacevahi bfhate vAjasAtaye 72

14,2.73a ye pitaro vaDUdarSA imaM vahatum Agaman 
14,2.73c te asyE vaDvE saMpatnyE prajAvac Carma yaCantu 73

14,2.74a yedaM pUrvAgan raSanAyamAnA prajAm asyE draviRaM ceha dattvA 
14,2.74c tAM vahantv agatasyAnu panTAM virAq iyaM suprajA aty ajEzIt 74

14,2.75a pra buDyasva subuDA buDyamAnA dIrGAyutvAya SataSAradAya 
14,2.75c gfhAn gaCa gfhapatnI yaTAso dIrGaM ta AyuH savitA kfRotu 75 {14}


1vrAtya AsId IyamAna eva sa prajApatiM sam Erayat 1

1sa prajApatiH suvarRam Atmann apaSyat tat prAjanayat 2

1tad ekam aBavat tal lalAmam aBavat tan mahad aBavat taj jyezWam aBavat tad brahmABavat tat tapo 'Bavat tat satyam aBavat tena prAjAyata 3

1so 'varData sa mahAn aBavat sa mahAdevo 'Bavat 4

1sa devAnAm ISAM pary Et sa ISAno 'Bavat 5

1sa ekavrAtyo 'Bavat sa Danur Adatta tad evendraDanuH 6

1nIlam asyodaraM lohitaM pfzWam 7

1nIlenEvApriyaM BrAtfvyaM prorRoti lohitena dvizantaM viDyatIti brahmavAdino vadanti 8



15,2.1[2.1]a sa ud atizWat sa prAcIM diSam anu vy acalat  [1]
15,2.1[2.2]b taM bfhac ca raTantaraM cAdityAS ca viSve ca devA anuvyacalan  [2]
15,2.1[2.3]c bfhate ca vE sa raTantarAya cAdityeByaS ca viSveByaS ca deveBya A vfScate ya evaM vidvAMsaM vrAtyam upavadati  [3]
15,2.1[2.4]d bfhataS ca vE sa raTantarasya cAdityAnAM ca viSvezAM ca devAnAM priyaM DAma Bavati ya evaM veda  [4]
15,2.1[2.5]e tasya prAcyAM diSi SradDA puMScalI mitro mAgaDo vijYAnaM vAso 'har uzRIzaM rAtrI keSA haritO pravartO kalmalir maRiH  [5]
15,2.1[2.6-7]f BUtaM ca Bavizyac ca parizkandO mano vipaTaM mAtariSvA ca pavamAnaS ca vipaTavAhO vAtaH sAraTI rezmA pratodaH kIrtiS ca yaSaS ca puraHsarO  [6-7]
15,2.1[2.8]g EnaM kIrtir gaCaty A yaSo gaCati ya evaM veda 1 [8]

15,2.2[2.9]a sa ud atizWat sa dakziRAM diSam anu vy acalat  [9]
15,2.2[2.10]b taM yajYAyajYiyaM ca vAmadevyaM ca yajYaS ca yajamAnaS ca paSavaS cAnuvyacalan  [10]
15,2.2[2.11]c yajYAyajYiyAya ca vE sa vAmadevyAya ca yajYAya ca yajamAnAya ca paSuByaS cA vfScate ya evaM vidvAMsaM vrAtyam upavadati  [11]
15,2.2[2.12]d yajYAyajYiyasya ca vE sa vAmadevyasya ca yajYasya ca yajamAnasya ca paSUnAM ca priyaM DAma Bavati ya evaM veda  [12]
15,2.2[2.13]e tasya dakziRAyAM diSy uzAH puMScalI mantro mAgaDo vijYAnaM vAso 'har uzRIzaM rAtrI keSA haritO pravartO kalmalir maRiH  [13]
15,2.2[2.14]f amAvAsyA ca pOrRamAsI ca parizkandO mano vipaTaM mAtariSvA ca pavamAnaS ca vipaTavAhO vAtaH sAraTI rezmA pratodaH kIrtiS ca yaSaS ca puraHsarO 
15,2.2[2.14]g EnaM kIrtir gaCaty A yaSo gaCati ya evaM veda 2 [14]

15,2.3[2.15]a sa ud atizWat sa pratIcIM diSam anu vy acalat  [15]
15,2.3[2.16]b taM vErUpaM ca vErAjaM cApaS ca varuRaS ca rAjAnuvyacalan  [16]
15,2.3[2.17]c vErUpAya ca vE sa vErAjAya cAdByaS ca varuRAya ca rAjYa A vfScate ya evaM vidvAMsaM vrAtyam upavadati  [17]
15,2.3[2.18]d vErUpasya ca vE sa vErAjasya cApAM ca varuRasya ca rAjYaH priyaM DAma Bavati ya evaM veda  [18]
15,2.3[2.19]e tasya pratIcyAM diSIrA puMScalI haso mAgaDo vijYAnaM vAso 'har uzRIzaM rAtrI keSA haritO pravartO kalmalir maRiH  [19]
15,2.3[2.20]f ahaS ca rAtrI ca parizkandO mano vipaTaM mAtariSvA ca pavamAnaS ca vipaTavAhO vAtaH sAraTI rezmA pratodaH kIrtiS ca yaSaS ca puraHsarO 
15,2.3[2.20]g EnaM kIrtir gaCaty A yaSo gaCati ya evaM veda 3 [20]

15,2.4[2.21]a sa ud atizWat sa udIcIM diSam anu vy acalat  [21]
15,2.4[2.22]b taM SyEtaM ca nODasaM ca saptarzayaS ca somaS ca rAjAnuvyacalan  [22]
15,2.4[2.23]c SyEtAya ca vE sa nODasAya ca saptarziByaS ca somAya ca rAjYa A vfScate ya evaM vidvAMsaM vrAtyam upavadati  [23]
15,2.4[2.24]d SyEtasya ca vE sa nODasasya ca saptarzIRAM ca somasya ca rAjYaH priyaM DAma Bavati ya evaM veda  [24]
15,2.4[2.25]e tasyodIcyAM diSi vidyut puMScalI stanayitnur mAgaDo vijYAnaM vAso 'har uzRIzaM rAtrI keSA haritO pravartO kalmalir maRiH  [25]
15,2.4[2.26-27]f SrutaM ca viSrutaM ca parizkandO mano vipaTaM mAtariSvA ca pavamAnaS ca vipaTavAhO vAtaH sAraTI rezmA pratodaH kIrtiS ca yaSaS ca puraHsarO  [26-27]
15,2.4[2.28]g EnaM kIrtir gaCaty A yaSo gaCati ya evaM veda 4 [28]



1sa saMvatsaram UrDvo 'tizWat taM devA abruvan vrAtya kiM nu tizWasIti 1

1so 'bravId AsandIM me saM Barantv iti 2

1tasmE vrAtyAyAsandIM sam aBaran 3

1tasyA grIzmaS ca vasantaS ca dvO pAdAv AstAM Sarac ca varzAS ca dvO 4

1bfhac ca raTantaraM cAnUcye AstAM yajYAyajYiyaM ca vAmadevyaM ca tiraScye 5

1fcaH prAYcas tantavo yajUMzi tiryaYcaH 6

1veda AstaraRaM brahmopabarhaRam 7

1sAmAsAda udgITo 'paSrayaH 8

1tAm AsandIM vrAtya Arohat 9

15,3.10a tasya devajanAH parizkandA Asant saMkalpAH prahAyyA viSvAni BUtAny upasadaH 10

15,3.11a viSvAny evAsya BUtAny upasado Bavanti ya evaM veda 11



15,4.1[4.1]a tasmE prAcyA diSaH  [1]
15,4.1[4.2]b vAsantO mAsO goptArAv akurvan bfhac ca raTantaraM cAnuzWAtArO  [2]
15,4.1[4.3]c vAsantAv enaM mAsO prAcyA diSo gopAyato bfhac ca raTantaraM cAnu tizWato ya evaM veda 1 [3]

15,4.2[4.4]a tasmE dakziRAyA diSaH  [4]
15,4.2[4.5]b grEzmO mAsO goptArAv akurvan yajYAyajYiyaM ca vAmadevyaM cAnuzWAtArO  [5]
15,4.2[4.6]c grEzmAv enaM mAsO dakziRAyA diSo gopAyato yajYAyajYiyaM ca vAmadevyaM cAnu tizWato ya evaM veda 2 [6]

15,4.3[4.7]a tasmE pratIcyA diSaH  [7]
15,4.3[4.8]b vArzikO mAsO goptArAv akurvan vErUpaM ca vErAjaM cAnuzWAtArO  [8]
15,4.3[4.9]c vArzikAv enaM mAsO pratIcyA diSo gopAyato vErUpaM ca vErAjaM cAnu tizWato ya evaM veda 3 [9]

15,4.4[4.10]a tasmA udIcyA diSaH  [10]
15,4.4[4.11]b SAradO mAsO goptArAv akurvaM CyEtaM ca nODasaM cAnuzWAtArO  [11]
15,4.4[4.12]c SAradAv enaM mAsAv udIcyA diSo gopAyataH SyEtaM ca nODasaM cAnu tizWato ya evaM veda 4 [12]

15,4.5[4.13]a tasmE DruvAyA diSaH  [13]
15,4.5[4.14]b hEmanO mAsO goptArAv akurvan BUmiM cAgniM cAnuzWAtArO  [14]
15,4.5[4.15]c hEmanAv enaM mAsO DruvAyA diSo gopAyato BUmiS cAgniS cAnu tizWato ya evaM veda 5 [15]

15,4.6[4.16]a tasmA UrDvAyA diSaH  [16]
15,4.6[4.17]b SESirO mAsO goptArAv akurvan divaM cAdityaM cAnuzWAtArO  [17]
15,4.6[4.18]c SESirAv enaM mAsAv UrDvAyA diSo gopAyato dyOS cAdityaS cAnu tizWato ya evaM veda 6 [18]



15,5.1[5.1]a tasmE prAcyA diSo antardeSAd Bavam izvAsam anuzWAtAram akurvan  [1]
15,5.1[5.2-3]b Bava enam izvAsaH prAcyA diSo antardeSAd anuzWAtAnu tizWati nEnaM Sarvo na Bavo neSAno nAsya paSUn na samAnAn hinasti ya evaM veda 1 [2-3]

15,5.2[5.4]a tasmE dakziRAyA diSo antardeSAc Carvam izvAsam anuzWAtAram akurvan  [4]
15,5.2[5.5]b Sarva enam iSvAso dakziRAyA diSo antardeSAd anuzWAtAnu tizWati nEnaM Sarvo na Bavo neSAno nAsya paSUn na samAnAn hinasti ya evaM veda 2 [5]

15,5.3[5.6]a tasmE pratIcyA diSo antardeSAt paSupatim izvAsam anuzWAtAram akurvan  [6]
15,5.3[5.7]b paSupatir enam izvAsaH pratIcyA diSo antardeSAd anuzWAtAnu tizWati nEnaM Sarvo na Bavo neSAno nAsya paSUn na samAnAn hinasti ya evaM veda 3 [7]

15,5.4[5.8]a tasmA udIcyA diSo antardeSAd ugraM devam izvAsam anuzWAtAram akurvan  [8]
15,5.4[5.9]b ugra enaM deva izvAsa udIcyA diSo antardeSAd anuzWAtAnu tizWati nEnaM Sarvo na Bavo neSAno nAsya paSUn na samAnAn hinasti ya evaM veda 4 [9]

15,5.5[5.10]a tasmE DruvAyA diSo antardeSAd rudram izvAsam anuzWAtAram akurvan  [10]
15,5.5[5.11]b rudra enam izvAso DruvAyA diSo antardeSAd anuzWAtAnu tizWati nEnaM Sarvo na Bavo neSAno nAsya paSUn na samAnAn hinasti ya evaM veda 5 [11]

15,5.6[5.12]a tasmA UrDvAyA diSo antardeSAn mahAdevam izvAsam anuzWAtAram akurvan  [12]
15,5.6[5.13]b mahAdeva enam izvAsa UrDvAyA diSo antardeSAd anuzWAtAnu tizWati nEnaM Sarvo na Bavo neSAno nAsya paSUn na samAnAn hinasti ya evaM veda 6 [13]

15,5.7[5.14]a tasmE sarveByo antardeSeBya ISAnam izvAsam anuzWAtAram akurvan  [14]
15,5.7[5.15-16]b ISAna enam izvAsaH sarveByo antardeSeByo 'nuzWAtAnu tizWati nEnaM Sarvo na Bavo neSAno nAsya paSUn na samAnAn hinasti ya evaM veda 7 [15-16]



15,6.1[6.1]a sa DruvAM diSam anu vy acalat  [1]
15,6.1[6.2]b taM BUmiS cAgniS cOzaDayaS ca vanaspatayaS ca vAnaspatyAS ca vIruDaS cAnuvyacalan  [2]
15,6.1[6.3]c BUmeS ca vE so 'gneS cOzaDInAM ca vanaspatInAM ca vAnaspatyAnAM ca vIruDAM ca priyaM DAma Bavati ya evaM veda 1 [3]

15,6.2[6.4]a sa UrDvAM diSam anu vy acalat  [4]
15,6.2[6.5]b tam ftaM ca satyaM ca sUryaS ca candraS ca nakzatrARi cAnuvyacalan  [5]
15,6.2[6.6]c ftasya ca vE sa satyasya ca sUryasya ca candrasya ca nakzatrARAM ca priyaM DAma Bavati ya evaM veda 2 [6]

15,6.3[6.7]a sa uttamAM diSam anu vy acalat  [7]
15,6.3[6.8]b tam fcaS ca sAmAni ca yajUMzi ca brahma cAnuvyacalan  [8]
15,6.3[6.9]c fcAM ca vE sa sAmnAM ca yajuzAM ca brahmaRaS ca priyaM DAma Bavati ya evaM veda 3 [9]

15,6.4[6.10]a sa bfhatIM diSam anu vy acalat  [10]
15,6.4[6.11]b tam itihAsaS ca purARaM ca gATAS ca nArASaMsIS cAnuvyacalan  [11]
15,6.4[6.12]c itihAsasya ca vE sa purARasya ca gATAnAM ca nArASaMsInAM ca priyaM DAma Bavati ya evaM veda 4 [12]

15,6.5[6.13]a sa paramAM diSam anu vy acalat  [13]
15,6.5[6.14]b tam AhavanIyaS ca gArhapatyaS ca dakziRAgniS ca yajYaS ca yajamAnaS ca paSavaS cAnuvyacalan  [14]
15,6.5[6.15]c AhavanIyasya ca vE sa gArhapatyasya ca dakziRAgneS ca yajYasya ca yajamAnasya ca paSUnAM ca priyaM DAma Bavati ya evaM veda 5 [15]

15,6.6[6.16]a so 'nAdizwAM diSam anu vy acalat  [16]
15,6.6[6.17]b tam ftavaS cArtavAS ca lokAS ca lOkyAS ca mAsAS cArDamAsAS cAhorAtre cAnuvyacalan  [17]
15,6.6[6.18]c ftUnAM ca vE sa ArtavAnAM ca lokAnAM ca lOkyAnAM ca mAsAnAM cArDamAsAnAM cAhorAtrayoS ca priyaM DAma Bavati ya evaM veda 6 [18]

15,6.7[6.19]a so 'nAvfttAM diSam anu vy acalat tato nAvartsyann amanyata  [19]
15,6.7[6.20]b taM ditiS cAditiS ceqA cendrARI cAnuvyacalan  [20]
15,6.7[6.21]c diteS ca vE so 'diteS ceqAyAS cendrARyAS ca priyaM DAma Bavati ya evaM veda 7 [21]

15,6.8[6.22]a sa diSo 'nu vy acalat taM virAq anu vy acalat sarve ca devAH sarvAS ca devatAH  [22]
15,6.8[6.23]b virAjaS ca vE sa sarvezAM ca devAnAM sarvAsAM ca devatAnAM priyaM DAma Bavati ya evaM veda 8 [23]

15,6.9[6.24]a sa sarvAn antardeSAn anu vy acalat  [24]
15,6.9[6.25]b taM prajApatiS ca paramezWI ca pitA ca pitAmahaS cAnuvyacalan  [25]
15,6.9[6.26]c prajApateS ca vE sa paramezWinaS ca pituS ca pitAmahasya ca priyaM DAma Bavati ya evaM veda 9 [26]



1sa mahimA sadrur BUtvAntaM pfTivyA agaCat samudro 'Bavat 1

1taM prajApatiS ca paramezWI ca pitA ca pitAmahaS cApaS ca SradDA ca varzaM BUtvAnuvyavartayanta 2

1Enam Apo gaCanty EnaM SradDA gaCaty EnaM varzaM gaCati ya evaM veda 3

1taM SradDA ca yajYaS ca lokaS cAnnaM cAnnAdyaM ca BUtvABiparyAvartanta 4

1EnaM SradDA gaCaty EnaM yajYo gaCaty EnaM loko gaCaty Enam annaM gaCaty Enam annAdyaM gaCati ya evaM veda 5



1so 'rajyata tato rAjanyo 'jAyata 1

1sa viSaH sabanDUn annam annAdyam aByudatizWat 2

1viSAM ca vE sa sabanDUnAM cAnnasya cAnnAdyasya ca priyaM DAma Bavati ya evaM veda 3



1sa viSo 'nu vy acalat 1

1taM saBA ca samitiS ca senA ca surA cAnuvyacalan 2

1saBAyAS ca vE sa samiteS ca senAyAS ca surAyAS ca priyaM DAma Bavati ya evaM veda 3



1tad yasyEvaM vidvAn vrAtyo rAjYo 'tiTir gfhAn AgaCet 1

1SreyAMsam enam Atmano mAnayet taTA kzatrAya nA vfScate taTA rAzwrAya nA vfScate 2

1ato vE brahma ca kzatraM cod atizWatAM te abrUtAM kaM pra viSAveti 3

1bfhaspatim eva brahma praviSatv indraM kzatraM taTA vA iti 4

1ato vE bfhaspatim eva brahma prAviSad indraM kzatram 5

1iyaM vA u pfTivI bfhaspatir dyOr evendraH 6

1ayaM vA u agnir brahmAsAv AdityaH kzatram 7

1EnaM brahma gaCati brahmavarcasI Bavati 8

1yaH pfTivIM bfhaspatim agniM brahma veda 9

15,10.10a Enam indriyaM gaCatIndriyavAn Bavati 10

15,10.11a ya AdityaM kzatraM divam indraM veda 11



1tad yasyEvaM vidvAn vrAtyo 'tiTir gfhAn AgaCet 1

1svayam enam aByudetya brUyAd vrAtya kvAvAtsIr vrAtyodakaM vrAtya tarpayantu vrAtya yaTA te priyaM taTAstu vrAtya yaTA te vaSas taTAstu vrAtya yaTA te nikAmas taTAstv iti 2

1yad enam Aha vrAtya kvAvAtsIr iti paTa eva tena devayAnAn ava runDe 3

1yad enam Aha vrAtyodakam ity apa eva tenAva runDe 4

1yad enam Aha vrAtya tarpayantv iti prARam eva tena varzIyAMsaM kurute 5

1yad enam Aha vrAtya yaTA te priyaM taTAstv iti priyam eva tenAva runDe 6

1EnaM priyaM gaCati priyaH priyasya Bavati ya evaM veda 7

1yad enam Aha vrAtya yaTA te vaSas taTAstv iti vaSam eva tenAva runDe 8

1EnaM vaSo gaCati vaSI vaSinAM Bavati ya evaM veda 9

15,11.10a yad enam Aha vrAtya yaTA te nikAmas taTAstv iti nikAmam eva tenAva runDe 10

15,11.11a EnaM nikAmo gaCati nikAme nikAmasya Bavati ya evaM veda 11



1tad yasyEvaM vidvAn vrAtya udDftezv agnizv aDiSrite 'gnihotre 'tiTir gfhAn AgaCet 1

1svayam enam aByudetya brUyAd vrAtyAti sfja hozyAmIti 2

1sa cAtisfjej juhuyAn na cAtisfjen na juhuyAt 3

1sa ya evaM viduzA vrAtyenAtisfzwo juhoti 4

1pra pitfyARaM panTAM jAnAti pra devayAnam 5

1na devezv A vfScate hutam asya Bavati 6

1pary asyAsmiMl loka AyatanaM Sizyate ya evaM viduzA vrAtyenAtisfzwo juhoti 7

1aTa ya evaM viduzA vrAtyenAnatisfzwo juhoti 8

1na pitfyARaM panTAM jAnAti na devayAnam 9

15,12.10a A devezu vfScate ahutam asya Bavati 10

15,12.11a nAsyAsmiMl loka AyatanaM Sizyate ya evaM viduzA vrAtyenAnatisfzwo juhoti 11


15,13.1[13.1]a tad yasyEvaM vidvAn vrAtya ekAM rAtrim atiTir gfhe vasati  [1]
15,13.1[13.2]b ye pfTivyAM puRyA lokAs tAn eva tenAva runDe 1 [2]

15,13.2[13.3]a tad yasyEvaM vidvAn vrAtyo dvitIyAM rAtrim atiTir gfhe vasati  [3]
15,13.2[13.4]b ye 'ntarikze puRyA lokAs tAn eva tenAva runDe 2 [4]
15,13.3[13.5]a tad yasyEvaM vidvAn vrAtyas tftIyAM rAtrim atiTir gfhe vasati  [5]
15,13.3[13.6]b ye divi puRyA lokAs tAn eva tenAva runDe 3 [6]

15,13.4[13.7]a tad yasyEvaM vidvAn vrAtyaS caturTIM rAtrim atiTir gfhe vasati  [7]
15,13.4[13.8]b ye puRyAnAM puRyA lokAs tAn eva tenAva runDe 4 [8]

15,13.5[13.9]a tad yasyEvaM vidvAn vrAtyo 'parimitA rAtrIr atiTir gfhe vasati  [9]
15,13.5[13.10]b ya evAparimitAH puRyA lokAs tAn eva tenAva runDe 5 [10]

15,13.6[13.11]a aTa yasyAvrAtyo vrAtyabruvo nAmabiBraty atiTir gfhAn AgaCet 6 [11]

15,13.7[13.12]a karzed enaM na cEnaM karzet 7 [12]

15,13.8[13.13]a asyE devatAyA udakaM yAcAmImAM devatAM vAsaya imAm imAM devatAM pari vevezmIty enaM pari vevizyAt 8 [13]

15,13.9[13.14]a tasyAm evAsya tad devatAyAM hutaM Bavati ya evaM veda 9 [14]



15,14.1[14.1]a sa yat prAcIM diSam anu vyacalan mArutaM SarDo BUtvAnuvyacalan mano 'nnAdaM kftvA  [1]
15,14.1[14.2]b manasAnnAdenAnnam atti ya evaM veda 1 [2]

15,14.2[14.3]a sa yad dakziRAM diSam anu vyacalad indro BUtvAnuvyacalad balam annAdaM kftvA  [3]
15,14.2[14.4]b balenAnnAdenAnnam atti ya evaM veda 2 [4]

15,14.3[14.5]a sa yat pratIcIM diSam anu vyacalad varuRo rAjA BUtvAnuvyacalad apo 'nnAdIH kftvA  [5]
15,14.3[14.6]b adBir annAdIBir annam atti ya evaM veda 3 [6]

15,14.4[14.7]a sa yad udIcIM diSam anu vyacalat somo rAjA BUtvAnuvyacalat saptarziBir huta Ahutim annAdIM kftvA  [7]
15,14.4[14.8]b AhutyAnnAdyAnnam atti ya evaM veda 4 [8]

15,14.5[14.9]a sa yad DruvAM diSam anu vyacalad vizRur BUtvAnuvyacalad virAjam annAdIM kftvA  [9]
15,14.5[14.10]b virAjAnnAdyAnnam atti ya evaM veda 5 [10]

15,14.6[14.11]a sa yat paSUn anu vyacalad rudro BUtvAnuvyacalad ozaDIr annAdIH kftvA  [11]
15,14.6[14.12]b ozaDIBir annAdIBir annam atti ya evaM veda 6 [12]

15,14.7[14.13]a sa yat pitFn anu vyacalad yamo rAjA BUtvAnuvyacalat svaDAkAram annAdaM kftvA  [13]
15,14.7[14.14]b svaDAkAreRAnnAdenAnnam atti ya evaM veda 7 [14]

15,14.8[14.15]a sa yan manuzyAn anu vyacalad agnir BUtvAnuvyacalat svAhAkAram annAdaM kftvA  [15]
15,14.8[14.16]b svAhAkAreRAnnAdenAnnam atti ya evaM veda 8 [16]

15,14.9[14.17]a sa yad UrDvAM diSam anu vyacalad bfhaspatir BUtvAnuvyacalad vazawkAram annAdaM kftvA  [17]
15,14.9[14.18]b vazawkAreRAnnAdenAnnam atti ya evaM veda 9 [18]

15,14.10[14.19]a sa yad devAn anu vyacalad ISAno BUtvAnuvyacalan manyum annAdaM kftvA  [19]
15,14.10[14.20]b manyunAnnAdenAnnam atti ya evaM veda 10 [20]

15,14.11[14.21]a sa yat prajA anu vyacalat prajApatir BUtvAnuvyacalat prARam annAdaM kftvA  [21]
15,14.11[14.22]b prARenAnnAdenAnnam atti ya evaM veda 11 [22]

15,14.12[14.23]a sa yat sarvAn antardeSAn anu vyacalat paramezWI BUtvAnuvyacalad brahmAnnAdaM kftvA  [23]
15,14.12[14.24]b brahmaRAnnAdenAnnam atti ya evaM veda 12 [24]



1tasya vrAtyasya 1

1sapta prARAH saptApAnAH sapta vyAnAH 2

1yo 'sya praTamaH prARa UrDvo nAmAyaM so agniH 3

1yo 'sya dvitIyaH prARaH prOQo nAmAsO sa AdityaH 4

1yo 'sya tftIyaH prARo 'ByUQo nAmAsO sa candramAH 5

1yo 'sya caturTaH prARo viBUr nAmAyaM sa pavamAnaH 6

1yo 'sya paYcamaH prARo yonir nAma tA imA ApaH 7

1yo 'sya zazWaH prARaH priyo nAma ta ime paSavaH 8

1yo 'sya saptamaH prARo 'parimito nAma tA imAH prajAH 9



1yo 'sya praTamo 'pAnaH sA pOrRamAsI 1

1yo 'sya dvitIyo 'pAnaH sAzwakA 2

1yo 'sya tftIyo 'pAnaH sAmAvAsyA 3

1yo 'sya caturTo 'pAnaH sA SradDA 4

1yo 'sya paYcamo 'pAnaH sA dIkzA 5

1yo 'sya zazWo 'pAnaH sa yajYaH 6

1yo 'sya saptamo 'pAnas tA imA dakziRAH 7



1yo 'sya praTamo vyAnaH seyaM BUmiH 1

1yo 'sya dvitIyo vyAnas tad antarikzam 2

1yo 'sya tftIyo vyAnaH sA dyOH 3

1yo 'sya caturTo vyAnas tAni nakzatrARi 4

1yo 'sya paYcamo vyAnas ta ftavaH 5

1yo 'sya zazWo vyAnas ta ArtavAH 6

1yo 'sya saptamo vyAnaH sa saMvatsaraH 7

1samAnam arTaM pari yanti devAH saMvatsaraM vA etad ftavo 'nupariyanti vrAtyaM ca 8

1yad Adityam aBisaMviSanty amAvAsyAM cEva tat pOrRamAsIM ca 9

15,17.10a ekaM tad ezAm amftatvam ity Ahutir eva 10



1tasya vrAtyasya 1

1yad asya dakziRam akzy asO sa Adityo yad asya savyam akzy asO sa candramAH 2

1yo 'sya dakziRaH karRo 'yaM so agnir yo 'sya savyaH karRo 'yaM sa pavamAnaH 3

1ahorAtre nAsike ditiS cAditiS ca SIrzakapAle saMvatsaraH SiraH 4

1ahnA pratyaN vrAtyo rAtryA prAN namo vrAtyAya 5


1atisfzwo apAM vfzaBo 'tisfzwA agnayo divyAH 1

1rujan parirujan mfRan pramfRan 2

1mroko manohA Kano nirdAha AtmadUzis tanUdUziH 3

1idaM tam ati sfjAmi taM mAByavanikzi 4

1tena tam aByatisfjAmo yo 'smAn dvezwi yaM vayaM dvizmaH 5

1apAm agram asi samudraM vo 'ByavasfjAmi 6

1yo 'psv agnir ati taM sfjAmi mrokaM KaniM tanUdUzim 7

1yo va Apo 'gnir AviveSa sa eza yad vo GoraM tad etat 8

1indrasya va indriyeRABi ziYcet 9

16,1.10a ariprA Apo apa ripram asmat 10
16,1.11a prAsmad eno vahantu pra duzvapnyaM vahantu 11

16,1.12a Sivena mA cakzuzA paSyatApaH SivayA tanvopa spfSata tvacaM me 12

16,1.13a SivAn agnIn apsuzado havAmahe mayi kzatraM varca A Datta devIH 13



1nir durarmaRya UrjA maDumatI vAk 1

1maDumatI sTa maDumatIM vAcam udeyam 2

1upahUto me gopAH upahUto gopITaH 3

1suSrutO karRO BadraSrutO karRO BadraM SlokaM SrUyAsam 4

1suSrutiS ca mopaSrutiS ca mA hAsizwAM sOparRaM cakzur ajasraM jyotiH 5

1fzIRAM prastaro 'si namo 'stu dEvAya prastarAya 6



1mUrDAhaM rayIRAM mUrDA samAnAnAM BUyAsam 1

1rujaS ca mA venaS ca mA hAsizwAM mUrDA ca mA viDarmA ca mA hAsizwAm 2

1urvaS ca mA camasaS ca mA hAsizwAM DartA ca mA DaruRaS ca mA hAsizwAm 3

1vimokaS ca mArdrapaviS ca mA hAsizwAm ArdradAnuS ca mA mAtariSvA ca mA hAsizwAm 4

1bfhaspatir ma AtmA nfmaRA nAma hfdyaH 5

1asaMtApaM me hfdayam urvI gavyUtiH samudro asmi viDarmaRA 6



1nABir ahaM rayIRAM nABiH samAnAnAM BUyAsam 1

1svAsad asi sUzA amfto martyeSv A 2

1mA mAM prARo hAsIn mo apAno 'vahAya parA gAt 3

1sUryo mAhnaH pAtv agniH pfTivyA vAyur antarikzAd yamo manuzyeByaH sarasvatI pArTiveByaH 4

1prARApanO mA mA hAsizwam mA jane pra mezi 5

1svasty adyozaso dozasaS ca sarva ApaH sarvagaRo aSIya 6

1SakvarI sTa paSavo mopa sTezur mitrAvaruRO me prARApAnAv agnir me dakzaM daDAtu 7



1vidma te svapna janitraM grAhyAH putro 'si yamasya karaRaH 
1antako 'si mftyur asi 
1taM tvA svapna taTA saM vidma sa naH svapna duzvapnyAt pAhi 1

1vidma te svapna janitraM nirftyAH putro 'si yamasya karaRaH  [...]  2 

1vidma te svapna janitraM aBUtyAH putro 'si yamasya [...]  3 

1vidma te svapna janitraM nirBUtyAH putro 'si [...]  4 

1vidma te svapna janitraM parABUtyAH putro 'si [...]  5 

1vidma te svapna janitraM devajAmInAM putro 'si yamasya karaRaH 
1antako 'si mftyur asi 
1taM tvA svapna taTA saM vidma sa naH svapna duzvapnyAt pAhi 6



1ajEzmAdyAsanAm adyAmUm anAgaso vayam 1

1uzo yasmAd duzvapnyAd aBEzmApa tad uCatu 2

1dvizate tat parA vaha Sapate tat parA vaha 3

1yaM dvizmo yaS ca no dvezwi tasmA enad gamayAmaH 4

1uzA devI vAcA saMvidAnA vAg devy uzasA saMvidAnA 5

1uzas patir vAcas patinA saMvidAno vAcas patinA saMvidAnaH 6

1te 'muzmE parA vahantv arAyAn durRAmnaH sadAnvAH 7

1kumBIkAH dUzIkAH pIyakAn 8

1jAgradduzvapnyaM svapneduzvapnyam 9

16,6.10a anAgamizyato varAn avitteH saMkalpAn amucyA druhaH pASAn 10

16,6.11a tad amuzmA agne devAH parA vahantu vaGrir yaTAsad viTuro na sADuH 11



1tenEnaM viDyAmy aBUtyEnaM viDyAmi nirBUtyEnaM viDyAmi parABUtyEnaM viDyAmi grAhyEnaM viDyAmi tamasEnaM viDyAmi 1

1devAnAm enaM GorEH krUrEH prEzEr aBiprezyAmi 2

1vESvAnarasyEnaM daMzwrayor api daDAmi 3

1evAnevAva sA garat 4

1yo 'smAn dvezwi tam AtmA dvezwu yaM vayaM dvizmaH sa AtmAnaM dvezwu 5

1nir dvizantaM divo niH pfTivyA nir antarikzAd BajAma 6

1suyAmaMS cAkzuza 7

1idam aham AmuzyAyaRe 'muzyAH putre duzvapnyaM mfje 8

1yad adoado aByagaCaM yad dozA yat pUrvAM rAtrim 9

16,7.10a yaj jAgrad yat supto yad divA yan naktam 10

16,7.11a yad aharahar aBigaCAmi tasmAd enam ava daye 11

16,7.12a taM jahi tena mandasva tasya pfzwIr api SfRIhi 12

16,7.13a sa mA jIvIt taM prARo jahAtu 13

1jitam asmAkam udBinnam asmAkam ftam asmAkaM tejas asmAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 1

1jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
1tasmAd amuM nir BajAmo 'mum AmuzyAyaRam amuzyAH putram asO yaH 
1sa nirftyAH pASAn mA moci 2

1jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
1tasmAd amuM nir BajAmo 'mum AmuzyAyaRam amuzyAH putram asO yaH 
1so 'BUtyAH pASAn mA moci 3

1jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
1tasmAd amuM nir BajAmo 'mum AmuzyAyaRam amuzyAH putram asO yaH 
1sa nirBUtyAH pASAn mA moci 4

1jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
1tasmAd amuM nir BajAmo 'mum AmuzyAyaRam amuzyAH putram asO yaH 
1sa parABUtyAH pASAn mA moci 5

1jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
1tasmAd amuM nir BajAmo 'mum AmuzyAyaRam amuzyAH putram asO yaH 
1sa devajAmInAM pASAn mA moci 6

1jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
1tasmAd amuM nir BajAmo 'mum AmuzyAyaRam amuzyAH putram asO yaH 
1sa bfhaspateH pASAn mA moci 7

1jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
1tasmAd amuM nir BajAmo 'mum AmuzyAyaRam amuzyAH putram asO yaH 
1sa prajApateH pASAn mA moci 8

1jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
1tasmAd amuM nir BajAmo 'mum AmuzyAyaRam amuzyAH putram asO yaH 
1sa fzIRAM pASAn mA moci 9

16,8.10a jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
16,8.10c tasmAd amuM nir BajAmo 'mum AmuzyAyaRam amuzyAH putram asO yaH 
16,8.10e sa ArzeyARAM pASAn mA moci 10

16,8.11a jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
16,8.11c tasmAd amuM nir BajAmo 'mum AmuzyAyaRam amuzyAH putram asO yaH 
16,8.11e so 'NgirasAM pASAn mA moci 11

16,8.12a jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
16,8.12c tasmAd amuM nir BajAmo 'mum AmuzyAyaRam amuzyAH putram asO yaH 
16,8.12e sa ANgirasAnAM pASAn mA moci 12

16,8.13a jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
16,8.13c tasmAd amuM nir BajAmo 'mum AmuzyAyaRam amuzyAH putram asO yaH 
16,8.13e so 'TarvaRAm pASAn mA moci 13

16,8.14a jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
16,8.14c tasmAd amuM nir BajAmo 'mum AmuzyAyaRam amuzyAH putram asO yaH 
16,8.14e sa ATarvaRAnAM pASAn mA moci 14

16,8.15a jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
16,8.15c tasmAd amuM nir BajAmo 'mum AmuzyAyaRam amuzyAH putram asO yaH 
16,8.15e sa vanaspatIRAM pASAn mA moci 15

16,8.16a jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
16,8.16c tasmAd amuM nir BajAmo 'mum AmuzyAyaRam amuzyAH putram asO yaH 
16,8.16e sa vAnaspatyAnAM pASAn mA moci 16

16,8.17a jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
16,8.17c tasmAd amuM nir BajAmo 'mum AmuzyAyaRam amuzyAH putram asO yaH 
16,8.17e sa ftUnAM pASAn mA moci 17

16,8.18a jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
16,8.18c tasmAd amuM nir BajAmo 'mum AmuzyAyaRam amuzyAH putram asO yaH 
16,8.18e sa ArtavAnAM pASAn mA moci 18

16,8.19a jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
16,8.19c tasmAd amuM nir BajAmo 'mum AmuzyAyaRam amuzyAH putram asO yaH 
16,8.19e sa mAsAnAM pASAn mA moci 19

16,8.20a jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
16,8.20c tasmAd amuM nir BajAmo 'mum AmuzyAyaRam amuzyAH putram asO yaH 
16,8.20e so 'rDamAsAnAM pASAn mA moci 20

16,8.21a jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
16,8.21c tasmAd amuM nir BajAmo 'mum AmuzyAyaRam amuzyAH putram asO yaH 
16,8.21e so 'horAtrayoH pASAn mA moci 21

16,8.22a jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
16,8.22c tasmAd amuM nir BajAmo 'mum AmuzyAyaRam amuzyAH putram asO yaH 
16,8.22e so 'hnoH saMyatoH pASAn mA moci 22

16,8.23a jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
16,8.23c tasmAd amuM nir BajAmo 'mum AmuzyAyaRam amuzyAH putram asO yaH 
16,8.23e sa dyAvApfTivyoH pASAn mA moci 23

16,8.24a jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
16,8.24c tasmAd amuM nir BajAmo 'mum AmuzyAyaRam amuzyAH putram asO yaH 
16,8.24e sa indrAgnyoH pASAn mA moci 24

16,8.25a jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
16,8.25c tasmAd amuM nir BajAmo 'mum AmuzyAyaRam amuzyAH putram asO yaH 
16,8.25e sa mitrAvaruRayoH pASAn mA moci 25

16,8.26a jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 
16,8.26c tasmAd amuM nir BajAmo 'mum AmuzyAyaRam amuzyAH putram asO yaH 
16,8.26e sa rAjYo varuRasya pASAn mA moci 26

16,8.27a jitam asmAkam udBinnam asmAkam ftam asmAkaM tejo 'smAkaM brahmAsmAkaM svar asmAkaM yajYo 'smAkaM paSavo 'smAkaM prajA asmAkaM vIrA asmAkam 27



1jitam asmAkam udBinnam asmAkam aBy azWAM viSvAH pftanA arAtIH 1

1tad agnir Aha tad u soma Aha pUzA mA DAt sukftasya loke 2

1aganma svaH svar aganma saM sUryasya jyotizAganma 3

1vasyoBUyAya vasumAn yajYo vasu vaMsizIya vasumAn BUyAsaM vasu mayi Dehi 4



1vizAsahiM sahamAnaM sAsahAnaM sahIyAMsam 
1sahamAnaM sahojitaM svarjitaM gojitaM saMDanAjitam 
1IqyaM nAma hva indram AyuzmAn BUyAsam 1

1vizAsahiM sahamAnaM sAsahAnaM sahIyAMsam 
1sahamAnaM sahojitaM svarjitaM gojitaM saMDanAjitam 
1IqyaM nAma hva indram priyo devAnAM BUyAsam 2

1vizAsahiM sahamAnaM sAsahAnaM sahIyAMsam 
1sahamAnaM sahojitaM svarjitaM gojitaM saMDanAjitam 
1IqyaM nAma hva indram priyaH prajAnAM BUyAsam 3

1vizAsahiM sahamAnaM sAsahAnaM sahIyAMsam 
1sahamAnaM sahojitaM svarjitaM gojitaM saMDanAjitam 
1IqyaM nAma hva indram priyaH paSUnAM BUyAsam 4

1vizAsahiM sahamAnaM sAsahAnaM sahIyAMsam 
1sahamAnaM sahojitaM svarjitaM gojitaM saMDanAjitam 
1IqyaM nAma hva indram priyaH samAnAnAM BUyAsam 5

1ud ihy ud ihi sUrya varcasA mAByudihi 
1dvizaMS ca mahyaM raDyatu mA cAhaM dvizate raDaM taved vizRo bahUDA vIryAni 
1tvaM naH pfRIhi paSuBir viSvarUpEH suDAyAM mA Dehi parame vyoman 6

1ud ihy ud ihi sUrya varcasA mAByudihi 
1AMS ca paSyAmi yAMS ca na tezu mA sumatiM kfDi taved vizRo bahUDA vIryAni 
1tvaM naH pfRIhi paSuBir viSvarUpEH suDAyAM mA Dehi parame vyoman 7

1mA tvA daBant salile apsv antar ye pASina upatizWanty atra 
1hitvASastiM divam Arukza etAM sa no mfqa sumatO te syAma taved vizRo bahUDA vIryAni 
1tvaM naH pfRIhi paSuBir viSvarUpEH suDAyAM mA Dehi parame vyoman 8

1tvaM na indra mahate sOBagAyAdabDeBiH pari pAhy aktuBis taved vizRo bahUDA vIryAni 
1tvaM naH pfRIhi paSuBir viSvarUpEH suDAyAM mA Dehi parame vyoman 9

17,1.10a tvaM na indrotiBiH SivABiH SaMtamo Bava 
17,1.10c ArohaMs tridivaM divo gfRAnaH somapItaye priyaDAmA svastaye taved vizRo bahUDA vIryAni 
17,1.10e tvaM naH pfRIhi paSuBir viSvarUpEH suDAyAM mA Dehi parame vyoman 10 {1}

17,1.11a tvam indrAsi viSvajit sarvavit puruhUtas tvam indra 
17,1.11c tvam indremaM suhavaM stomam erayasva sa no mfqa sumatO te syAma taved vizRo bahUDA vIryARi 
17,1.11e tvaM naH pfRIhi paSuBir viSvarUpEH suDAyAM mA Dehi parame vyoman 11

17,1.12a adabDo divi pfTivyAm utAsi na ta Apur mahimAnam antarikze 
17,1.12c adabDena brahmaRA vAvfDAnaH sa tvaM na indra divi saM Carma yaCa taved vizRo bahUDA vIryARi 
17,1.12e tvaM naH pfRIhi paSuBir viSvarUpEH suDAyAM mA Dehi parame vyoman 12

17,1.13a yA ta indra tanUr apsu yA pfTivyAM yAntar agnO yA te indra pavamAne svarvidi 
17,1.13c yayendra tanvA 'ntarikzaM vyApiTa tayA na indra tanvA Sarma yaCa taved vizRo bahUDA vIryARi 
17,1.13e tvaM naH pfRIhi paSuBir viSvarUpEH suDAyAM mA Dehi parame vyoman 13

17,1.14a tvAm indra brahmaRA varDayantaH sattraM ni zedur fzayo nADamAnAs taved vizRo bahUDA vIryARi 
17,1.14c tvaM naH pfRIhi paSuBir viSvarUpEH suDAyAM mA Dehi parame vyoman 14

17,1.15a tvaM tftaM tvaM pary ezy utsaM sahasraDAraM vidaTaM svarvidaM taved vizRo bahUDA vIryARi 
17,1.15c tvaM naH pfRIhi paSuBir viSvarUpEH suDAyAM mA Dehi parame vyoman 15

17,1.16a tvaM rakzase pradiSaS catasras tvaM SocizA naBasI vi BAsi 
17,1.16c tvam imA viSvA BuvanAnu tizWasa ftasya panTAm anv ezi vidvAMs taved vizRo bahUDA vIryARi 
17,1.16e tvaM naH pfRIhi paSuBir viSvarUpEH suDAyAM mA Dehi parame vyoman 16

17,1.17a paYcaBiH parAN tapasy ekayArvAN aSastim ezi sudine bADamAnas taved vizRo bahUDA vIryARi 
17,1.17c tvaM naH pfRIhi paSuBir viSvarUpEH suDAyAM mA Dehi parame vyoman 17

17,1.18a tvam indras tvam mahendras tvaM lokas tvaM prajApatiH 
17,1.18c tuByaM yajYo vi tAyate tuByaM juhvati juhvatas taved vizRo bahUDA vIryARi 
17,1.18e tvaM naH pfRIhi paSuBir viSvarUpEH suDAyAM mA Dehi parame vyoman 18

17,1.19a asati sat pratizWitaM sati BUtaM pratizWitam 
17,1.19c BUtam ha Bavya AhitaM BavyaM BUte pratizWitaM taved vizRo bahUDA vIryARi 
17,1.19e tvaM naH pfRIhi paSuBir viSvarUpEH suDAyAM mA Dehi parame vyoman 19

17,1.20a Sukro 'si BrAjo 'si 
17,1.20c sa yaTA tvaM BrAjatA BrAjo 'sy evAhaM BrAjatA BrAjyAsam 20 {2}

17,1.21a rucir asi roco 'si 
17,1.21c sa yaTA tvaM rucyA roco 'sy evAhaM paSuBiS ca brAhmaRavarcasena ca rucizIya 21

17,1.22a udyate nama udAyate nama uditAya namaH 
17,1.22c virAje namaH svarAje namaH samrAje namaH 22

17,1.23a astaMyate namo 'stamezyate namo 'stamitAya namaH 
17,1.23c virAje namaH svarAje namaH samrAje namaH 23

17,1.24a ud agAd ayam Adityo viSvena tapasA saha 
17,1.24c sapatnAn mahyaM ranDayan mA cAhaM dvizate raDaM taved vizRo bahUDA vIryARi 
17,1.24e tvaM naH pfRIhi paSuBir viSvarUpEH suDAyAM mA Dehi parame vyoman 24

17,1.25a Aditya nAvam ArukzaH SatAritrAM svastaye 
17,1.25c ahar mAty apIparo rAtriM satrAti pAraya 25

17,1.26a sUrya nAvam ArukzaH SatAritrAM svastaye 
17,1.26c rAtriM mAty apIparo 'haH satrAti pAraya 26

17,1.27a prajApater Avfto brahmaRA varmaRAhaM kaSyapasya jyotizA varcasA ca 
17,1.27c jaradazwiH kftavIryo vihAyAH sahasrAyuH sukftaS careyam 27

17,1.28a parivfto brahmaRA varmaRAham kaSyapasya jyotizA varcasA ca 
17,1.28c mA mA prApann izavo dEvyA yA mA mAnuzIr avasfzwAH vaDAya 28

17,1.29a ftena gupta ftuBiS ca sarvEr BUtena gupto Bavyena cAham 
17,1.29c mA mA prApat pApmA mota mftyur antar daDe 'haM salilena vAcaH 29

17,1.30a agnir mA goptA pari pAtu viSvataH udyant sUryo nudatAM mftyupASAn 
17,1.30c vyuCantIr uzasaH parvatA DruvAH sahasraM prARA mayy A yatantAm 30 {3}



1o cit saKAyaM saKyA vavftyAM tiraH puru cid arRavaM jaganvAn 
1pitur napAtam A daDIta veDA aDi kzami prataraM dIDyAnaH 1

1na te saKA saKyaM vazwy etat salakzmA yad vizurUpA Bavati 
1mahas putrAso asurasya vIrA divo DartAra urviyA pari Kyan 2

1uSanti GA te amftAsa etad ekasya cit tyajasaM martyasya 
1ni te mano manasi DAyy asme janyuH patis tanvam A vivizyAH 3

1na yat purA cakfmA kad Da nUnam ftaM vadanto anftaM rapema 
1ganDarvo apsv apyA ca yozA sA nO nABiH paramaM jAmi tan nO 4

1garBe nu nO janitA dampatI kar devas tvazwA savitA viSvarUpaH 
1nakir asya pra minanti vratAni veda nAv asya pfTivI uta dyOH 5

1ko adya yuNkte Duri gA ftasya SimIvato BAmino durhfRAyUn 
1AsannizUn hftsvaso mayoBUn ya ezAM BftyAm fRaDat sa jIvAt 6

1ko asya veda praTamasyAhnaH ka IM dadarSa ka iha pra vocat 
1bfhan mitrasya varuRasya DAma kad u brava Ahano vIcyA nFn 7

1yamasya mA yamyaM kAma Agant samAne yonO sahaSeyyAya 
1jAyeva patye tanvaM riricyAM vi cid vfheva raTyeva cakrA 8

1na tizWanti na ni mizanty ete devAnAM spaSa iha ye caranti 
1anyena mad Ahano yAhi tUyaM tena vi vfha raTyeva cakrA 9

18,1.10a rAtrIBir asmA ahaBir daSasyet sUryasya cakzur muhur un mimIyAt 
18,1.10c divA pfTivyA miTunA sabanDU yamIr yamasya vivfhAd ajAmi 10 {1}

18,1.11a A GA tA gaCAn uttarA yugAni yatra jAmayaH kfRavann ajAmi 
18,1.11c upa barbfhi vfzaBAya bAhum anyam iCasva suBage patiM mat 11
18,1.12a kiM BrAtAsad yad anATaM BavAti kim u svasA yan nirftir nigaCAt 
18,1.12c kAmamUtA bahv etad rapAmi tanvA me tanvaM saM pipfgDi 12

18,1.13a na te nATaM yamy atrAham asmi na te tanUM tanvA sam papfcyAm 
18,1.13c anyena mat pramudaH kalpayasva na te BrAtA suBage vazwy etat 13

18,1.14a na vA u te tanUM tanvA saM pipfcyAM pApam Ahur yaH svasAraM nigaCAt 
18,1.14c asaMyad etan manaso hfdo me BrAtA svasuH Sayane yac CayIya 14

18,1.15a bato batAsi yama nEva te mano hfdayaM cAvidAm A 
18,1.15c anyA kila tvAM kakzyeva yuktaM pari zvajAtO libujeva vfkzam 15

18,1.16a anyam U zu yamy anya u tvAM pari zvajAtO libujeva vfkzam 
18,1.16c tasya vA tvaM mana iCA sa vA tavADA kfRuzva saMvidaM suBadrAm 16

18,1.17a trIRi CandAMsi kavayo vi yetire pururUpaM darSataM viSvacakzaRam 
18,1.17c Apo vAtA ozaDayas tAny ekasmin Buvana ArpitAni 17
18,1.18a vfzA vfzRe duduhe dohasA divaH payAMsi yahvo aditer adAByaH 
18,1.18c viSvaM sa veda varuRo yaTA DiyA sa yajYiyo yajati yajYiyAM ftUn 18

18,1.19a rapad ganDarvIr apyA ca yozaRA nadasya nAde pari pAtu no manaH 
18,1.19c izwasya maDye aditir ni DAtu no BrAtA no jyezWaH praTamo vi vocati 19

18,1.20a so cit nu BadrA kzumatI yaSasvaty uzA uvAsa manave svarvatI 
18,1.20c yad Im uSantam uSatAm anu kratum agniM hotAraM vidaTAya jIjanan 20 {2}

18,1.21a aDa tyaM drapsaM viBvaM vicakzanaM vir ABarad iziraH Syeno aDvare 
18,1.21c yadI viSo vfRate dasmam AryA agniM hotAram aDa DIr ajAyata 21

18,1.22a sadAsi raRvo yavaseva puzyate hotrABir agne manuzaH svaDvaraH 
18,1.22c viprasya vA yac CaSamAna ukTyo vAjaM sasavAM upayAsi BUriBiH 22

18,1.23a ud Iraya pitarA jAra A Bagam iyakzati haryato hftta izyati 
18,1.23c vivakti vahniH svapasyate maKas tavizyate asuro vepate matI 23

18,1.24a yas te agne sumatiM marto aKyat sahasaH sUno ati sa pra SfRve 
18,1.24c izaM daDAno vahamAno aSvEr A sa dyumAM amavAn BUzati dyUn 24

18,1.25a SruDI no agne sadane saDasTe yukzvA raTam amftasya dravitnum 
18,1.25c A no vaha rodasI devaputre mAkir devAnAm apa BUr iha syAH 25

18,1.26a yad agna ezA samitir BavAti devI devezu yajatA yajatra 
18,1.26c ratnA ca yad viBajAsi svaDAvo BAgaM no atra vasumantaM vItAt 26

18,1.27a anv agnir uzasAm agram aKyad anv ahAni praTamo jAtavedAH 
18,1.27c anu sUrya uzaso anu raSmIn dyAvApfTivI A viveSa 27

18,1.28a praty agnir uzasAm agram aKyat praty ahAni praTamo jAtavedAH 
18,1.28c prati sUryasya puruDA ca raSmIn prati dyAvApfTivI A tatAna 28

18,1.29a dyAvA ha kzAmA praTame ftenABiSrAve BavataH satyavAcA 
18,1.29c devo yan martAn yajaTAya kfRvant sIdad DotA pratyaN svam asuM yan 29

18,1.30a devo devAn pariBUr ftena vahA no havyaM praTamaS cikitvAn 
18,1.30c DUmaketuH samiDA BAfjIko mandro hotA nityo vAcA yajIyAn 30 {3}
18,1.31a arcAmi vAM varDAyApo GftasnU dyAvABUmI SfRutaM rodasI me 
18,1.31c ahA yad devA asunItim Ayan maDvA no atra pitarA SiSItAm 31

18,1.32a svAvfg devasyAmftaM yadI gor ato jAtAso DArayanta urvI 
18,1.32c viSve devA anu tat te yajur gur duhe yad enI divyaM Gftam vAH 32

18,1.33a kiM svin no rAjA jagfhe kad asyAti vrataM cakfmA ko vi veda 
18,1.33c mitras cid Di zmA juhurARo devAM Cloko na yAtAm api vAjo asti 33

18,1.34a durmantv atrAmftasya nAma salakzmA yad vizurUpA BavAti 
18,1.34c yamasya yo manavate sumantv agne tam fzva pAhy aprayuCan 34

18,1.35a yasmin devA vidaTe mAdayante vivasvataH sadane DArayante 
18,1.35c sUrye jyotir adaDur mAsy aktUn pari dyotaniM carato ajasrA 35

18,1.36a yasmin devA manmani saMcaranty apIcye na vayam asya vidma 
18,1.36c mitro no atrAditir anAgAnt savitA devo varuRAya vocat 36

18,1.37a saKAya A SizAmahe brahmendrAya vajriRe 
18,1.37c stuza U zu nftamAya DfzRave 37

18,1.38a SavasA hy asi Sruto vftrahatyena vftrahA 
18,1.38c maGEr maGono ati SUra dASasi 38

18,1.39a stego na kzAm aty ezi pfTivIM mahI no vAtA iha vAntu BUmO 
18,1.39c mitro no atra varuRo yujamAno agnir vane na vy asfzwa Sokam 39

18,1.40a stuhi SrutaM gartasadaM janAnAM rAjAnaM BImam upahatnum ugram 
18,1.40c mfqA jaritre rudra stavAno anyam asmat te ni vapantu senyam 40 {4}

18,1.41a sarasvatIM devayanto havante sarasvatIm aDvare tAyamAne 
18,1.41c sarasvatIM sukfto havante sarasvatI dASuze vAryaM dAt 41

18,1.42a sarasvatIM pitaro havante dakzinA yajYam aBinakzamARAH 
18,1.42c AsadyAsmin barhizi mAdayaDvam anamIvA iza A Dehy asme 42

18,1.43a sarasvati yA saraTaM yayATokTEH svaDABir devi pitfBir madantI 
18,1.43c sahasrArGam iqo atra BAgaM rAyas pozaM yajamAnAya Dehi 43

18,1.44a ud IratAm avara ut parAsa un maDyamAH pitaraH somyAsaH 
18,1.44c asuM ya Iyur avfkA ftajYAs te no 'vantu pitaro havezu 44

18,1.45a AhaM pitFnt suvidatrAM avitsi napAtaM ca vikramaRaM ca vizRoH 
18,1.45c barhizado ye svaDayA sutasya Bajanta pitvas ta ihAgamizWAH 45

18,1.46a idaM pitfByo namo astv adya ye pUrvAso ye aparAsa IyuH 
18,1.46c ye pArTive rajasy A nizaktA ye vA nUnaM suvfjanAsu dikzu 46

18,1.47a mAtalI kavyEr yamo aNgiroBir bfhaspatir fkvaBir vAvfDAnaH 
18,1.47c yAMS ca devA vAvfDur ye ca devAMs te no 'vantu pitaro havezu 47

18,1.48a svAduz kilAyaM maDumAM utAyaM tIvraH kilAyaM rasavAM utAyam 
18,1.48c uto nv asya papivAMsam indraM na kaS cana sahata Ahavezu 48

18,1.49a pareyivAMsaM pravato mahIr iti bahuByaH panTAm anupaspaSAnam 
18,1.49c vEvasvataM saMgamanaM janAnAM yamaM rAjAnaM havizA saparyata 49

18,1.50a yamo no gAtuM praTamo viveda nEzA gavyUtir apaBartavA u 
18,1.50c yatrA naH pUrve pitaraH paretA enA jajYAnAH paTyA anu svAH 50 {5}

18,1.51a barhizadaH pitara Uty arvAg imA vo havyA cakfmA juzaDvam 
18,1.51c ta A gatAvasA SaMtamenADA naH SaM yor arapo daDAta 51

18,1.52a AcyA jAnu dakziRato nizadyedaM no havir aBi gfRantu viSve 
18,1.52c mA hiMsizwa pitaraH kena cin no yad va AgaH puruzatA karAma 52

18,1.53a tvazwA duhitre vahatuM kfRoti tenedaM viSvaM BuvanaM sam eti 
18,1.53c yamasya mAtA paryuhyamAnA maho jAyA vivasvato nanASa 53

18,1.54a prehi prehi paTiBiH pUryAREr yenA te pUrve pitaraH paretAH 
18,1.54c uBA rAjAnO svaDayA madantO yamaM paSyAsi varuRaM ca devam 54

18,1.55a apeta vIta vi ca sarpatAto 'smA etaM pitaro lokam akran 
18,1.55c ahoBir adBir aktuBir vyaktaM yamo dadAty avasAnam asmE 55

18,1.56a uSantas tveDImahy uSantaH sam iDImahi 
18,1.56c uSann uSata A vaha pitFn havize attave 56

18,1.57a dyumantas tveDImahi dyumantaH sam iDImahi 
18,1.57c dyumAn dyumata A vaha pitFn havize attave 57

18,1.58a aNgiraso naH pitaro navagvA aTarvARo BfgavaH somyAsaH 
18,1.58c tezAM vayaM sumatO yajYiyAnAm api Badre sOmanase syAma 58

18,1.59a aNgiroBir yajYiyEr A gahIha yama vErUpEr iha mAdayasva 
18,1.59c vivasvantaM huve yaH pitA te 'smin barhizy A nizadya 59

18,1.60a imaM yama prastaram A hi rohANgiroBiH pitfBiH saMvidAnaH 
18,1.60c A tvA mantrAH kaviSastA vahantv enA rAjan havizo mAdayasva 60

18,1.61a ita eta udAruhan divas pfzWAnv Aruhan 
18,1.61c pra BUrjayo yaTA paTA dyAm aNgiraso yayuH 61 {6}



1yamAya somaH pavate yamAya kriyate haviH 
1yamaM ha yajYo gaCaty agnidUto araMkftaH 1

1yamAya maDumattamaM juhotA pra ca tizWata 
1idaM nama fziByaH pUrvajeByaH pUrveByaH paTikfdByaH 2

1yamAya Gftavat payo rAjYe havir juhotana 
1sa no jIvezv A yamed dIrGam AyuH pra jIvase 3

1mEnam agne vi daho mABi SUSuco mAsya tvacaM cikzipo mA SarIram 
1SftaM yadA karasi jAtavedo 'Tem enaM pra hiRutAt pitFMr upa 4

1yadA SftaM kfRavo jAtavedo 'Temam enaM pari dattAt pitfByaH 
1yado gaCAty asunItim etAm aTa devAnAM vaSanIr BavAti 5

1trikadrukeBiH pavate zaq urvIr ekam id bfhat 
1trizwub gAyatrI CandAMsi sarvA tA yama ArpitA 6

1sUryaM cakzuzA gaCa vAtam AtmanA divaM ca gaCa pfTivIM ca DarmaBiH 
1apo vA gaCa yadi tatra te hitam ozaDIzu prati tizWA SarIrEH 7

1ajo BAgas tapasas taM tapasva taM te Socis tapatu taM te arciH 
1yAs te SivAs tanvo jAtavedas tABir vahEnaM sukftAm u lokam 8

1yAs te Socayo raMhayo jAtavedo yABir ApfRAsi divam antarikzam 
1ajaM yantam anu tAH sam fRvatAm aTetarABiH SivatamABiH SftaM kfDi 9

18,2.10a ava sfja punar agne pitfByo yas ta AhutaS carati svaDAvAn 
18,2.10c Ayur vasAna upa yAtu SezaH saM gaCatAM tanvA suvarcAH 10 {7}

18,2.11a ati drava SvAnO sArameyO caturakzO SabalO sADunA paTA 
18,2.11c aDA pitFnt suvidatrAM apIhi yamena ye saDamAdaM madanti 11

18,2.12a yO te SvAnO yama rakzitArO caturakzO paTizadI nfcakzasA 
18,2.12c tAByAM rAjan pari Dehy enaM svasty asmA anamIvaM ca Dehi 12

18,2.13a urURasAv asutfpAv udumbalO yamasya dUtO carato janAM anu 
18,2.13c tAv asmaByaM dfSaye sUryAya punar dAtAm asum adyeha Badram 13

18,2.14a soma ekeByaH pavate Gftam eka upAsate 
18,2.14c yeByo maDu praDAvati tAMS cid evApi gaCatAt 14

18,2.15a ye cit pUrva ftasAtA ftajAtA ftAvfDaH 
18,2.15c fzIn tapasvato yama tapojAM api gaCatAt 15

18,2.16a tapasA ye anADfzyAs tapasA ye svar yayuH 
18,2.16c tapo ye cakrire mahas tAMS cid evApi gaCatAt 16

18,2.17a ye yuDyante praDanezu SUrAso ye svar tanUtyajaH 
18,2.17c ye vA sahasradakziRAs tAM cid evApi gaCatAt 17

18,2.18a sahasraRITAH kavayo ye gopAyanti sUryam 
18,2.18c fzIn tapasvato yama tapojAM api gaCatAt 18

18,2.19a syonAsmE Bava pfTivy anfkzarA niveSanI 
18,2.19c yaCAsmE Sarma sapraTAH 19

18,2.20a asaMbADe pfTivyA urO loke ni DIyasva 
18,2.20c svaDA yAS cakfze jIvan tAs te santu maDuScutaH 20 {8}

18,2.21a hvayAmi te manasA mana ihemAn gfhAm upa jujuzARa ehi 
18,2.21c saM gaCasva pitfBiH saM yamena syonAs tvA vAtA upa vAntu SagmAH 21

18,2.22a ut tvA vahantu maruta udavAhA udaprutaH 
18,2.22c ajena kfRvantaH SItaM varzeRokzantu bAl iti 22

18,2.23a ud ahvam Ayur Ayuze kratve dakzAya jIvase 
18,2.23c svAn gaCatu te mano aDA pitFMr upa drava 23

18,2.24a mA te mano mAsor mANgAnAM mA rasasya te 
18,2.24c mA te hAsta tanvaH kiM caneha 24

18,2.25a mA tvA vfkzaH saM bADizwa mA devI pfTivI mahI 
18,2.25c lokaM pitfzu vittvEDasva yamarAjasu 25

18,2.26a yat te aNgam atihitaM parAcEr apAnaH prARo ya u vA te paretaH 
18,2.26c tat te saMgatya pitaraH sanIqA GAsAd GAsaM punar A veSayantu 26

18,2.27a apemaM jIvA aruDan gfheByas taM nir vahata pari grAmAd itaH 
18,2.27c mftyur yamasyAsId dUtaH pracetA asUn pitfByo gamayAM cakAra 27

18,2.28a ye dasyavaH pitfzu pravizwA jYAtimuKA ahutAdaS caranti 
18,2.28c parApuro nipuro ye Baranty agniz wAn asmAt pra DamAti yajYAt 28

18,2.29a saM viSantv iha pitaraH svA naH syonaM kfRvantaH pratiranta AyuH 
18,2.29c teByaH Sakema havizA nakzamARA jyog jIvantaH SaradaH purUcIH 29

18,2.30a yAM te DenuM nipfRAmi yam u kzIra odanam 
18,2.30c tenA janasyAso BartA yo 'trAsad ajIvanaH 30 {9}

18,2.31a aSvAvatIM pra tara yA suSevA rkzAkaM vA prataraM navIyaH 
18,2.31c yas tvA jaGAna vaDyaH so astu mA so anyad vidata BAgaDeyam 31

18,2.32a yamaH paro 'varo vivasvAn tataH paraM nAti paSyAmi kiM cana 
18,2.32c yame aDvaro aDi me nivizwo Buvo vivasvAn anvAtatAna 32

18,2.33a apAgUhann amftAM martyeByaH kftvA savarRAm adaDur vivasvate 
18,2.33c utASvinAv aBarad yat tad AsId ajahAd u dvA miTunA saraRyUH 33

18,2.34a ye niKAtA ye paroptA ye dagDA ye codDitAH 
18,2.34c sarvAMs tAn agna A vaha pitFn havize attave 34

18,2.35a ye agnidagDA ye anagnidagDA maDye divaH svaDayA mAdayante 
18,2.35c tvaM tAn vetTa yadi te jAtavedaH svaDayA yajYaM svaDitiM juzantAm 35

18,2.36a SaM tapa mAti tapo agne mA tanvaM tapaH 
18,2.36c vaRezu Suzmo astu te pfTivyAm astu yad DaraH 36

18,2.37a dadAmy asmA avasAnam etad ya eza Agan mama ced aBUd iha 
18,2.37c yamaS cikitvAn praty etad Aha mamEza rAya upa tizWatAm iha 37

18,2.38a imAM mAtrAM mimImahe yaTAparaM na mAsAtE 
18,2.38c Sate Saratsu no purA 38

18,2.39a premAM mAtrAM mimImahe yaTAparaM na mAsAtE 
18,2.39c Sate Saratsu no purA 39

18,2.40a apemAM mAtrAM mimImahe yaTAparaM na mAsAtE 
18,2.40c Sate Saratsu no purA 40 {10}

18,2.41a vImAM mAtrAM mimImahe yaTAparaM na mAsAtE 
18,2.41c Sate Saratsu no purA 41

18,2.42a nir imAM mAtrAM mimImahe yaTAparaM na mAsAtE 
18,2.42c Sate Saratsu no purA 42
18,2.43a ud imAM mAtrAM mimImahe yaTAparaM na mAsAtE 
18,2.43c Sate Saratsu no purA 43

18,2.44a sam imAM mAtrAM mimImahe yaTAparaM na mAsAtE 
18,2.44c Sate Saratsu no purA 44

18,2.45a amAsi mAtrAM svar agAm AyuzmAn BUyAsam 
18,2.45c yaTAparaM na mAsAtE Sate Saratsu no purA 45
18,2.46a prARo apAno vyAna AyuS cakzur dfSaye sUryAya 
18,2.46c aparipareRa paTA yamarAjYaH pitFn gaCa 46

18,2.47a ye agravaH SaSamAnAH pareyur hitvA dvezAMsy anapatyavantaH 
18,2.47c te dyAm udityAvidanta lokaM nAkasya pfzWe aDi dIDyAnAH 47

18,2.48a udanvatI dyOr avamA pIlumatIti maDyamA 
18,2.48c tftIyA ha pradyOr iti yasyAM pitara Asate 48

18,2.49a ye na pituH pitaro ye pitAmahA ya AviviSur urv antarikzam 
18,2.49c ya Akziyanti pfTivIm uta dyAM teByaH pitfByo namasA viDema 49

18,2.50a idam id vA u nAparaM divi paSyasi sUryam 
18,2.50c mAtA putraM yaTA sicABy enaM BUma UrRuhi 50 {11}

18,2.51a idam id vA u nAparaM jarasy anyad ito 'param 
18,2.51c jAyA patim iva vAsasABy enaM BUma UrRuhi 51

18,2.52a aBi tvorRomi pfTivyA mAtur vastreRa BadrayA 
18,2.52c jIvezu BadraM tan mayi svaDA pitfzu sA tvayi 52

18,2.53a agnIzomA paTikftA syonaM deveByo ratnaM daDaTur vi lokam 
18,2.53c upa prezyantaM pUzaRaM yo vahAty aYjoyAnEH paTiBis tatra gaCatam 53

18,2.54a pUzA tvetaS cyAvayatu pra vidvAn anazwapaSur Buvanasya gopAH 
18,2.54c sa tvEteByaH pari dadat pitfByo 'gnir deveByaH suvidatriyeByaH 54

18,2.55a Ayur viSvAyuH pari pAtu tvA pUzA tvA pAtu prapaTe purastAt 
18,2.55c yatrAsate sukfto yatra ta Iyus tatra tvA devaH savitA daDAtu 55

18,2.56a imO yunajmi te vahnI asunItAya voQave 
18,2.56c tAByAM yamasya sAdanaM samitiS cAva gaCatAt 56

18,2.57a etat tvA vAsaH praTamaM nv Agann apEtad Uha yad ihAbiBaH purA 
18,2.57c izwApUrtam anusaMkrAma vidvAn yatra te dattaM bahuDA vibanDuzu 57

18,2.58a agner varma pari goBir vyayasva saM prorRuzva medasA pIvasA ca 
18,2.58c net tvA DfzRur harasA jarhfzARo daDfg viDakzan parINKayAtE 58

18,2.59a daRqaM hastAd AdadAno gatAsoH saha SrotreRa varcasA balena 
18,2.59c atrEva tvam iha vayaM suvIrA viSvA mfDo aBimAtIr jayema 59

18,2.60a Danur hastAd AdadAno mftasya saha kzatreRa varcasA balena 
18,2.60c samAgfBAya vasu BUri puzwam arvAN tvam ehy upa jIvalokam 60 {12}



1iyaM nArI patilokaM vfRAnA ni padyata upa tvA martya pretam 
1DarmaM purARam anupAlayantI tasyE prajAM draviRaM ceha Dehi 1

1ud Irzva nAry aBi jIvalokaM gatAsum etam upa Seza ehi 
1hastagrABasya daDizos tavedaM patyur janitvam aBi saM baBUTa 2

1apaSyaM yuvatiM nIyamAnAM jIvAM mfteByaH pariRIyamAnAm 
1anDena yat tamasA prAvftAsIt prAkto apAcIm anayaM tad enAm 3

1prajAnaty aGnye jIvalokaM devAnAM panTAm anusaMcarantI 
1ayaM te gopatis taM juzasva svargaM lokam aDi rohayEnam 4

1upa dyAm upa vetasam avattaro nadInAm 
1agne pittam apAm asi 5

1yaM tvam agne samadahas tam u nir vApaya punaH 
1kyAmbUr atra rohatu SARqadUrvA vyalkaSA 6

1idaM ta ekam pura U ta ekaM tftIyena jyotizA saM viSasva 
1saMveSane tanvA cArur eDi priyo devAnAM parame saDasTe 7

1ut tizWa prehi pra dravOkaH kfRuzva salile saDasTe 
1tatra tvaM pitfBiH saMvidAnaH saM somena madasva saM svaDABiH 8

1pra cyavasva tanvaM saM Barasva mA te gAtrA vi hAyi mo SarIram 
1mano nivizwam anusaMviSasva yatra BUmer juzase tatra gaCa 9

18,3.10a varcasA mAM pitaraH somyAso aYjantu devA maDunA Gftena 
18,3.10c cakzuze mA prataraM tArayanto jarase mA jaradazwiM varDantu 10 {13}

18,3.11a varcasA mAM sam anaktv agnir meDAM me vizRur ny anaktv Asan 
18,3.11c rayiM me viSve ni yaCantu devAH syonA mApaH pavanEH punantu 11

18,3.12a mitrAvaruRA pari mAm aDAtAm AdityA mA svaravo varDayantu 
18,3.12c varco ma indro ny anaktu hastayor jaradazwiM mA savitA kfRotu 12

18,3.13a yo mamAra praTamo martyAnAM yaH preyAya praTamo lokam etam 
18,3.13c vEvasvataM saMgamanaM janAnAM yamaM rAjAnaM havizA saparyata 13

18,3.14a parA yAta pitara A ca yAtAyaM vo yajYo maDunA samaktaH 
18,3.14c datto asmaByaM draviReha BadraM rayiM ca naH sarvavIraM daDAta 14

18,3.15a kaRvaH kakzIvAn purumIQo agastyaH SyAvASvaH soBary arcanAnAH 
18,3.15c viSvAmitro 'yaM jamadagnir atrir avantu naH kaSyapo vAmadevaH 15

18,3.16a viSvAmitra jamadagne vasizWa BaradvAja gotama vAmadeva 
18,3.16c Sardir no atrir agraBIn namoBiH susaMSAsaH pitaro mfqatA naH 16

18,3.17a kasye mfjAnA ati yanti ripram Ayur daDAnAH prataraM navIyaH 
18,3.17c ApyAyamAnAH prajayA DanenADa syAma suraBayo gfhezu 17

18,3.18a aYjate vy aYjate sam aYjate kratuM rihanti maDunABy aYjate 
18,3.18c sinDor ucCvAse patayantam ukzaRaM hiraRyapAvAH paSum Asu gfhnate 18

18,3.19a yad vo mudraM pitaraH somyaM ca teno sacaDvaM svayaSaso hi BUta 
18,3.19c te arvARaH kavaya A SfRota suvidatrA vidaTe huyamAnAH 19

18,3.20a ye atrayo aNgiraso navagvA izwAvanto rAtizAco daDAnAH 
18,3.20c dakziRAvantaH sukfto ya u sTAsadyAsmin barhizi mAdayaDvam 20 {14}

18,3.21a aDA yaTA naH pitaraH parAsaH pratnAso agna ftam ASaSAnAH 
18,3.21c SucId ayan dIDyata ukTaSasaH kzAmA Bindanto aruRIr apa vran 21

18,3.22a sukarmAnaH suruco devayanto ayo na devA janimA DamantaH 
18,3.22c Sucanto agniM vAvfDanta indram urvIm gavyAM parizadaM no akran 22

18,3.23a A yUTeva kzumati paSvo aKyad devAnAM janimAnty ugraH 
18,3.23c martAsaS cid urvaSIr akfpran vfDe cid arya uparasyAyoH 23

18,3.24a akarma te svapaso aBUma ftam avasrann uzaso viBAtIH 
18,3.24c viSvaM tad BadraM yad avanti devA bfhad vadema vidaTe suvIrAH 24

18,3.25a indro mA marutvAn prAcyA diSaH pAtu bAhucyutA pfTivI dyAm ivopari 
18,3.25c lokakftaH paTikfto yajAmahe ye devAnAM hutaBAgA iha sTa 25

18,3.26a DAtA mA nirftyA dakziRAyA diSaH pAtu bAhucyutA pfTivI dyAM ivopari 
18,3.26c lokakftaH paTikfto yajAmahe ye devAnAM hutaBAgA iha sTa 26

18,3.27a aditir mAdityEH pratIcyA diSaH pAtu bAhucyutA pfTivI dyAm ivopari 
18,3.27c lokakftaH paTikfto yajAmahe ye devAnAM hutaBAgA iha sTa 27

18,3.28a somo mA viSvEr devEr udIcyA diSaH pAtu bAhucyutA pfTivI dyAm ivopari 
18,3.28c lokakftaH paTikfto yajAmahe ye devAnAM hutaBAgA iha sTa 28

18,3.29a DartA ha tvA DaruRo DArayAtA UrDvaM BAnuM savitA dyAm ivopari 
18,3.29c lokakftaH paTikfto yajAmahe ye devAnAM hutaBAgA iha sTa 29

18,3.30a prAcyAM tvA diSi purA samvftaH svaDAyAm A daDAmi bAhucyutA pfTivI dyAm ivopari 
18,3.30c lokakftaH paTikfto yajAmahe ye devAnAM hutaBAgA iha sTa 30 {15}

18,3.31a dakziRAyAM tvA diSi purA samvftaH svaDAyAm A daDAmi bAhucyutA pfTivI dyAm ivopari 
18,3.31c lokakftaH paTikfto yajAmahe ye devAnAM hutaBAgA iha sTa 31

18,3.32a pratIcyAM tvA diSi purA saMvftaH svaDAyAm A daDAmi bAhucyutA pfTivI dyAm ivopari 
18,3.32c lokakftaH paTikfto yajAmahe ye devAnAM hutaBAgA iha sTa 32

18,3.33a udIcyAM tvA diSi purA samvftaH svaDAyAm A daDAmi bAhucyutA pfTivI dyAm ivopari 
18,3.33c lokakftaH paTikfto yajAmahe ye devAnAM hutaBAgA iha sTa 33

18,3.34a DruvAyAM tvA diSi purA saMvftaH svaDAyAm A daDAmi bAhucyutA pfTivI dyAm ivopari 
18,3.34c lokakftaH paTikfto yajAmahe ye devAnAM hutaBAgA iha sTa 34

18,3.35a UrDvAyAM tvA diSi purA samvftaH svaDAyAm A daDAmi bAhucyutA pfTivI dyAm ivopari 
18,3.35c lokakftaH paTikfto yajAmahe ye devAnAM hutaBAgA iha sTa 35

18,3.36a DartAsi Daruno 'si vaMsago 'si 36

18,3.37a udapUr asi maDupUr asi vAtapUr asi 37

18,3.38a itaS ca mAmutaS cAvatAM yame iva yatamAne yad Etam 
18,3.38c pra vAM Baran mAnuzA devayanto A sIdatAM svam u lokaM vidAne 38

18,3.39a svAsasTe Bavatam indave no yuje vAM brahma pUrvyaM namoBiH 
18,3.39c vi Sloka eti paTyeva sUriH SfRvantu viSve amftAsa etat 39

18,3.40a trIRi padAni rupo anv arohac catuzpadIm anv etad vratena 
18,3.40c akzareRa prati mimIte arkam ftasya nABAv aBi saM punAti 40 {16}

18,3.41a deveByaH kam avfRIta mftyuM prajAyE kim amftaM nAvfRIta 
18,3.41c bfhaspatir yajYam atanuta fziH priyAM yamas tanvam A rireca 41

18,3.42a tvam agna Iqito jAtavedo 'vAq QavyAni suraBIRi kftvA 
18,3.42c prAdAH pitfByaH svaDayA te akzann adDi tvaM deva prayatA havIMzi 42

18,3.43a AsInAso aruRInAm upasTe rayiM Datta dASuze martyAya 
18,3.43c putreByaH pitaras tasya vasvaH pra yaCata ta ihorjaM daDAta 43

18,3.44a agnizvAttAH pitara eha gaCata sadaHsadaH sadata supraRItayaH 
18,3.44c atto havIMzi prayatAni barhizi rayiM ca naH sarvavIraM daDAta 44

18,3.45a upahUtA naH pitaraH somyAso barhizyezu niDizu priyezu 
18,3.45c ta A gamantu ta iha Sruvantv aDi bruvantu te 'vantv asmAn 45

18,3.46a ye naH pituH pitaro ye pitAmahA anUjahire somapITaM vasizWAH 
18,3.46c teBir yamaH samrarARo havIMzy uSann uSadBiH pratikAmam attu 46

18,3.47a ye tAtfzur devatrA jehamAnA hotrAvidaH stomatazwAso arkEH 
18,3.47c Agne yAhi sahasraM devavandEH satyEH kaviBir fziBir GarmasadBiH 47

18,3.48a ye satyAso havirado havizpA indreRa devEH saraTaM tureRa 
18,3.48c Agne yAhi suvidatreBir arvAN parEH pUrvEr fziBir GarmasadBiH 48

18,3.49a upa sarpa mAtaraM BUmim etAm uruvyacasaM pfTivIM suSevAm 
18,3.49c UrRamradAH pfTivI dakziRAvata ezA tvA pAtu prapaTe purastAt 49

18,3.50a uc CvaYcasva pfTivi mA ni bADaTAH sUpAyanAsmE Bava sUpasarpaRA 
18,3.50c mAtA putraM yaTA sicABy enaM BUma UrRuhi 50 {17}

18,3.51a ucCvaYcamAnA pfTivI su tizWatu sahasraM mita upa hi SrayantAm 
18,3.51c te gfhAso GftaScutaH syonA viSvAhAsmE SaraRAH santv atra 51

18,3.52a ut te staBnAmi pfTivIM tvat parImaM logaM nidaDan mo aham rizam 
18,3.52c etAM sTURAM pitaro DArayanti te tatra yamaH sAdanA te kfRotu 52

18,3.53a imam agne camasaM mA vi jihvaraH priyo devAnAm uta somyAnAm 
18,3.53c ayaM yaS camaso devapAnas tasmin devA amftA mAdayantAm 53

18,3.54a aTarvA pUrRam camasam yam indrAyAbiBar vAjinIvate 
18,3.54c tasmin kfRoti sukftasya BakzaM tasmin induH pavate viSvadAnim 54

18,3.55a yat te kfzRaH Sakuna Atutoda pipIlaH sarpa uta vA SvApadaH 
18,3.55c agniz wad viSvAd agadaM kfRotu somaS ca yo brAhmaRAM AviveSa 55

18,3.56a payasvatIr ozaDayaH payasvan mAmakaM payaH 
18,3.56c apAM payaso yat payas tena mA saha SumBatu 56

18,3.57a imA nArIr aviDavAH supatnIr AYjanena sarpizA saM spfSantAm 
18,3.57c anaSravo anamIvAH suratnA A rohantu janayo yonim agre 57

18,3.58a saM gaCasva pitfBiH saM yamenezwApUrtena parame vyoman 
18,3.58c hitvAvadyaM punar astam ehi saM gaCatAM tanvA suvarcAH 58

18,3.59a ye naH pituH pitaro ye pitAmahA ya AviviSur urv antarikzam 
18,3.59c teByaH svarAd asunItir no adya vaTAvaSaM tanvaH kalpayAti 59

18,3.60a SaM te nIhAro Bavatu SaM te pruzvAva SIyatAm 
18,3.60c SItike SItikAvati hlAdike hlAdikAvati 
18,3.60e maRqUky apsu SaM Buva imaM sv agniM Samaya 60 {18}

18,3.61a vivasvAn no aBayaM kfRotu yaH sutrAmA jIradAnuH sudAnuH 
18,3.61c iheme vIrA bahavo Bavantu gomad aSvavan mayy astu puzwam 61

18,3.62a vivasvAn no amftatve daDAtu parEtu mftyur amftaM na Etu 
18,3.62c imAn rakzatu puruzAn A jarimRo mo sv ezAm asavo yamaM guH 62

18,3.63a yo daDre antarikze na mahnA pitFRAM kaviH pramatir matInAm 
18,3.63c tam arcata viSvamitrA havirBiH sa no yamaH prataraM jIvase DAt 63

18,3.64a A rohata divam uttamAm fzayo mA biBItana 
18,3.64c somapAH somapAyina idaM vaH kriyate havir aganma jvotir uttamam 64

18,3.65a pra ketunA bfhatA BAty agnir A rodasI vfzaBo roravIti 
18,3.65c divaS cid antAd upamAm ud Anaq apAm upasTe mahizo vavarDa 65

18,3.66a nAke suparRam upa yat patantaM hrdA venanto aByacakzata tvA 
18,3.66c hiraRyapakzaM varuRasya dUtaM yamasya yonO SakunaM Buranyum 66

18,3.67a indra kratuM na A Bara pitA putreByo yaTA 
18,3.67c SikzA Ro asmin puruhUta yAmani jIvA jyotir aSImahi 67
18,3.68a apUpApihitAn kumBAn yAMs te devA aDArayan 
18,3.68c te te santu svaDAvanto maDumanto GftaScutaH 68

18,3.69a yAs te DAnA anukirAmi tilamiSrA svaDAvatIH 
18,3.69c tAs te santu viBvIH praBvIs tAs te yamo rAjAnu manyatAm 69

18,3.70a punar dehi vanaspate ya eza nihitas tvayi 
18,3.70c yaTA yamasya sAdana AsAtO vidaTA vadan 70

18,3.71a A raBasva jAtavedas tejasvad Daro astu te 
18,3.71c SarIram asya saM dahATEnaM dehi sukftAm u loke 71
18,3.72a ye te pUrve parAgatA apare pitaraS ca ye 
18,3.72c teByo Gftasya kulyEtu SataDArA vyundatI 72

18,3.73a etad A roha vaya unmfjAnaH svA iha bfhad u dIdayante 
18,3.73c aBi prehi maDyato mApa hAsTAH pitFnAM lokaM praTamo yo atra 73 {19}



1A rohata janitrIM jAtavedasaH pitfyAnEH saM va A rohayAmi 
1avAq Qavyezito havyavAha IjAnaM yuktAH sukftAM Datta loke 1

1devA yajYam ftavaH kalpayanti haviH puroqASaM sruco yajYAyuDAni 
1teBir yAhi paTiBir devayAnEr yEr IjAnAH svargaM yanti lokam 2

1ftasya panTAm anu paSya sADv aNgirasaH sukfto yena yanti 
1teBir yAhi paTiBiH svargaM yatrAdityA maDu Bakzayanti tftIye nAke aDi vi Srayasva 3

1trayaH suparRA uparasya mAyU nAkasya pfzWe aDi vizwapi SritAH 
1svargA lokA amftena vizWA izam UrjaM yajamAnAya duhrAm 4

1juhUr dADAra dyAm upaBfd antarikzaM DruvA dADAra pfTivIM pratizWAm 
1pratImAM lokA GftapfzWAH svargAH kAmaMkAmaM yajamAnAya duhrAm 5

1Druva A roha pfTivIM viSvaBojasam antarikzam upaBfd A kramasva 
1juhu dyAM gaCa yajamAnena sAkaM sruveRa vatsena diSaH prapInAH sarvA DukzvAhfRyamAnaH 6
1tIrTEs taranti pravato mahIr iti yajYakftaH sukfto yena yanti 
1atrAdaDur yajamAnAya lokaM diSo BUtAni yad akalpayanta 7

1aNgirasAm ayanaM pUrvo agnir AdityAnAm ayanaM gArhapatyo dakziRAnAm ayanaM dakziRAgniH 
1mahimAnam agner vihitasya brahmaRA samaNgaH sarva upa yAhi SagmaH 8

1pUrvo agniz wvA tapatu SaM purastAc CaM paScAt tapatu gArhapatyaH 
1dakziRAgniz we tapatu Sarma varmottarato maDyato antarikzAd diSodiSo agne pari pAhi GorAt 9

18,4.10a yUyam agne SaMtamABis tanUBir IjAnam aBi lokaM svargam 
18,4.10c aSvA BUtvA pfzwivAho vahATa yatra devEH saDamAdaM madanti 10 {20}

18,4.11a Sam agne paScAt tapa SaM purastAc Cam uttarAc Cam aDarAt tapEnam 
18,4.11c ekas treDA vihito jAtavedaH samyag enaM Dehi sukftAm u loke 11

18,4.12a Sam agnayaH samidDA A raBantAM prAjApatyaM meDyaM jAtavedasaH 
18,4.12c SftaM kfRvanta iha mAva cikzipan 12

18,4.13a yajYa eti vitataH kalpamAna IjAnam aBi lokaM svargam 
18,4.13c tam agnayaH sarvahutaM juzantAM prAjApatyaM meDyaM jAtavedasaH 13

18,4.14a IjAnaS citam Arukzad agniM nAkasya pfzWAd divam utpatizyan 
18,4.14c tasmE pra BAti naBaso jyotizImAnt svargaH panTAH sukfte devayAnaH 14

18,4.15a agnir hotADvaryuz we bfhaspatir indro brahmA dakziRatas te astu 
18,4.15c huto 'yaM saMsTito yajYa eti yatra pUrvam ayanaM hutAnAm 15

18,4.16a apUpavAn kzIravAMS carur eha sIdatu 
18,4.16c lokakftaH paTikfto yajAmahe ye devAnAM hutaBAgA iha sTa 16

18,4.17a apUpavAn daDivAMS carur eha sIdatu 
18,4.17c lokakftaH paTikfto yajAmahe ye devAnAM hutaBAgA iha sTa 17

18,4.18a apUpavAn drapsavAMS carur eha sIdatu 
18,4.18c lokakftaH paTikfto yajAmahe ye devAnAM hutaBAgA iha sTa 18

18,4.19a apUpavAn GftavAMS carur eha sIdatu 
18,4.19c lokakftaH paTikfto yajAmahe ye devAnAM hutaBAgA iha sTa 19

18,4.20a apUpavAn mAMsavAMS carur eha sIdatu 
18,4.20c lokakftaH paTikfto yajAmahe ye devAnAM hutaBAgA iha sTa 20 {21}

18,4.21a apUpavAn annavAMS carur eha sIdatu 
18,4.21c lokakftaH paTikfto yajAmahe ye devAnAM hutaBAgA iha sTa 21

18,4.22a apUpavAn maDumAMS carur eha sIdatu 
18,4.22c lokakftaH paTikfto yajAmahe ye devAnAM hutaBAgA iha sTa 22

18,4.23a apUpavAn rasavAMS carur eha sIdatu 
18,4.23c lokakftaH paTikfto yajAmahe ye devAnAM hutaBAgA iha sTa 23

18,4.24a apUpavAn apavAMS carur eha sIdatu 
18,4.24c lokakftaH paTikfto yajAmahe ye devAnAM hutaBAgA iha sTa 24

18,4.25a apUpApihitAn kumBAn yAMs te devA aDArayan 
18,4.25c te te santu svaDAvanto maDumanto GftaScutaH 25

18,4.26a yAs te DAnA anukirAmi tilamiSrAH svaDAvatIH 
18,4.26c tAs te santUdBvIH praBvIs tAs te yamo rAjAnu manyatAm 26

18,4.27a akzitiM BUyasIm 27

18,4.28a drapsaS caskanda pfTivIm anu dyAm imaM ca yonim anu yaS ca pUrvaH 
18,4.28c samAnaM yonim anu samcarantaM drapsam juhomy anu sapta hotrAH 28

18,4.29a SataDAraM vAyum arkaM svarvidaM nfcakzasas te aBi cakzate rayim 
18,4.29c ye pfnanti pra ca yaCanti sarvadA te duhrate dakziRAM saptamAtaram 29

18,4.30a koSaM duhanti kalaSaM caturbilam iqAM DenuM maDumatIM svastaye 
18,4.30c UrjaM madantIm aditiM janezv agne mA hiMsIH parame vyoman 30 {22}

18,4.31a etat te devaH savitA vAso dadAti Bartave 
18,4.31c tat tvaM yamasya rAjye vasAnas tArpyaM cara 31

18,4.32a DAnA Denur aBavad vatso asyAs tilo 'Bavat 
18,4.32c tAM vE yamasya rAjye akzitAm upa jIvati 32

18,4.33a etAs te asO DenavaH kAmaduGA Bavantu 
18,4.33c enIH SyenIH sarUpA virUpAs tilavatsA upa tizWantu tvAtra 33

18,4.34a enIr DAnA hariRIH SyenIr asya kfzRA DAnA rohiRIr Denavas te 
18,4.34c tilavatsA Urjam asmE duhAnA viSvAhA santv anapasPurantIH 34

18,4.35a vESvAnare havir idaM juhomi sAhasraM SataDAram utsam 
18,4.35c sa biBarti pitaraM pitAmahAn prapitAmahAn biBarti pinvamAnaH 35

18,4.36a sahasraDAraM SataDAram utsam akzitaM vyacyamAnaM salilasya pfzWe 
18,4.36c UrjaM duhAnam anapasPurantam upAsate pitaraH svaDABiH 36

18,4.37a idaM kasAmbu cayanena citaM tat sajAtA ava paSyateta 
18,4.37c martyo 'yam amftatvam eti tasmE gfhAn kfRuta yAvatsabanDu 37

18,4.38a ihEvEDi Danasanir ihacitta ihakratuH 
18,4.38c ihEDi vIryavattaro vayoDA aparAhataH 38

18,4.39a putraM pOtram aBitarpayantIr Apo maDumatIr imAH 
18,4.39c svaDAM pitfByo amftaM duhAnA Apo devIr uBayAMs tarpayantu 39

18,4.40a Apo agniM pra hiRuta pitFMr upemaM yajYaM pitaro me juzantAm 
18,4.40c AsInAm Urjam upa ye sacante te no rayiM sarvavIraM ni yaCAn 40 {23}

18,4.41a sam inDate amartyaM havyavAhaM Gftapriyam 
18,4.41c sa veda nihitAn niDIn pitFn parAvato gatAn 41

18,4.42a yaM te manTaM yam odananaM yan mAMsaM nipfRAmi te 
18,4.42c te te santu svaDAvanto maDumanto GftaScutaH 42

18,4.43a yAs te DAnA anukirAmi tilamiSrAH svaDAvatIH 
18,4.43c tAs te santUdBvIH praBvIs tAs te yamo rAjAnu manyatAm 43

18,4.44a idaM pUrvam aparaM niyAnaM yenA te pUrve pitaraH paretAH 
18,4.44c purogavA ye aBisAco asya te tvA vahanti sukftAm u lokam 44

18,4.45a sarasvatIM devayanto havante sarasvatIm aDvare tAyamAne 
18,4.45c sarasvatIM sukfto havante sarasvatI dASuze vAryaM dAt 45

18,4.46a sarasvatIM pitaro havante dakziRA yajYam aBinakzamARAH 
18,4.46c AsadyAsmin barhizi mAdayaDvam anamIvA iza A Dehy asme 46

18,4.47a sarasvati yA saraTaM yayATokTEH svaDABir devi pitfBir madantI 
18,4.47c sahasrArGam iqo atra BAgaM rAyas pozaM yajamAnAya Dehi 47

18,4.48a pfTivIM tvA pfTivyAm A veSayAmi devo no DAtA pra tirAty AyuH 
18,4.48c parAparEtA vasuvid vo astv aDA mftAH pitfzu saM Bavantu 48

18,4.49a A pra cyaveTAm apa tan mfjeTAM yad vAm aBiBA atrocuH 
18,4.49c asmAd etam aGnyO tad vaSIyo dAtuH pitfzv ihaBojanO mama 49

18,4.50a eyam agan dakziRA Badrato nA anena dattA suduGA vayoDAH 
18,4.50c yOvane jIvAn upapfYcatI jarA pitfBya upasaMparARayAd imAn 50 {24}

18,4.51a idaM pitfByaH pra BarAmi barhir jIvaM deveBya uttaraM stfRAmi 
18,4.51c tad A roha puruza meDyo Bavan prati tvA jAnantu pitaraH paretam 51

18,4.52a edaM barhir asado meDyo 'BUH prati tvA jAnantu pitaraH paretam 
18,4.52c yaTAparu tanvaM saM Barasva gAtrARi te brahmaRA kalpayAmi 52

18,4.53a parRo rAjApiDAnaM carURAm Urjo balaM saha ojo na Agan 
18,4.53c Ayur jIveByo vidaDad dIrGAyutvAya SataSAradAya 53

18,4.54a Urjo BAgo ya imaM jajAnASmAnnAnAm ADipatyaM jagAma 
18,4.54c tam arcata viSvamitrA havirBiH sa no yamaH prataraM jIvase DAt 54

18,4.55a yaTA yamAya harmyam avapan paYca mAnavAH 
18,4.55c evA vapAmi harmyaM yaTA me BUrayo 'sata 55

18,4.56a idaM hiraRyaM biBfhi yat te pitAbiBaH purA 
18,4.56c svargaM yataH pitur hastaM nir mfqQi dakziRam 56

18,4.57a ye ca jIvA ye ca mftA ye jAtA ye ca yajYiyAH 
18,4.57c teByo Gftasya kulyEtu maDuDArA vyundatI 57

18,4.58a vfzA matInAM pavate vicakzaRaH sUro ahnAM pratarItozasAM divaH 
18,4.58c prARaH sinDUnAM kalaSAM acikradad indrasya hArdim AviSan manIzayA 58

18,4.59a tvezas te DUma UrRotu divi zaM Cukra AtataH 
18,4.59c sUro na hi dyutA tvaM kfpA pAvaka rocase 59

18,4.60a pra vA etIndur indrasya nizkftiM saKA saKyur na pra minAti saMgiraH 
18,4.60c marya iva yozAH sam arzase somaH kalaSe SatayAmanA paTA 60 {25}

18,4.61a akzann amImadanta hy ava priyAM aDUzata 
18,4.61c astozata svaBAnavo viprA yavizWA Imahe 61

18,4.62a A yAta pitaraH somyAso gamBIrEH paTiBiH pitfyAREH 
18,4.62c Ayur asmaByaM daDataH prajAM ca rAyaS ca pozEr aBi naH sacaDvam 62

18,4.63a parA yAta pitaraH somyAso gamBIrEH paTiBiH pUryAREH 
18,4.63c aDA mAsi punar A yAta no gfhAn havir attuM suprajasaH suvIrAH 63

18,4.64a yad vo agnir ajahAd ekam aNgaM pitflokaM gamayaM jAtavedAH 
18,4.64c tad va etat punar A pyAyayAmi sANgAH svarge pitaro mAdayaDvam 64

18,4.65a aBUd dUtaH prahito jAtavedAH sAyaM nyahna upavandyo nfBiH 
18,4.65c prAdAH pitfByaH svaDayA te akzann adDi tvaM deva prayatA havIMzi 65

18,4.66a asO hA iha te manaH kakutsalam iva jAmayaH 
18,4.66c aBy enaM BUma UrRuhi 66

18,4.67a SumBantAM lokAH pitfzadanAH pitfzadane tvA loka A sAdayAmi 67

18,4.68a ye asmAkaM pitaras tezAM barhir asi 68

18,4.69a ud uttamaM varuRa pASam asmad avADamaM SraTAya 
18,4.69c aDA vayam Aditya vrate tavAnAgaso aditaye syAma 69

18,4.70a prAsmat pASAn varuRa muYca sarvAn yEH samAme baDyate yEr vyAme 
18,4.70c aDA jIvema SaradaM SatAni tvayA rAjan gupitA rakzamARAH 70 {26}

18,4.71a agnaye kavyavAhanAya svaDA namaH 71

18,4.72a somAya pitfmate svaDA namaH 72

18,4.73a pitfByaH somavadByaH svaDA namaH 73

18,4.74a yamAya pitfmate svaDA namaH 74
18,4.75a etat te pratatAmaha svaDA ye ca tvAm anu 75

18,4.76a etat te tatAmaha svaDA ye ca tvAm anu 76

18,4.77a etat te tata svaDA 77

18,4.78a svaDA pitfByaH pfTivizadByaH 78

18,4.79a svaDA pitfByo antarikzasadByaH 79

18,4.80a svaDA pitfByo divizadByaH 80 {27}

18,4.81a namo vaH pitara Urje namo vaH pitaro rasAya 81

18,4.82a namo vaH pitaro BAmAya namo vaH pitaro manyave 82

18,4.83a namo vaH pitaro yad GoraM tasmE namo vaH pitaro yat krUraM tasmE 83

18,4.84a namo vaH pitaro yac CivaM tasmE namo vaH pitaro yat syonaM tasmE 84

18,4.85a namo vaH pitaraH svaDA vaH pitaraH 85

18,4.86a ye 'tra pitaraH pitaro ye 'tra yUyaM sTa yuzmAMs te 'nu yUyaM tezAM SrezWA BUyAsTa 86

18,4.87a ya iha pitaro jIvA iha vayaM smaH 
18,4.87c asmAMs te 'nu vayaM tezAM SrezWA BUyAsma 87

18,4.88a A tvAgna iDImahi dyumantaM devAjaram 
18,4.88c yad Ga sA te panIyasI samid dIdayati dyavi 
18,4.88e izaM stotfBya A Bara 88

18,4.89a candramA apsv antar A suparRo DAvate divi 
18,4.89c na vo hiraRyanemayaH padaM vindanti vidyuto vittaM me asya rodasI 89 {28}



1saMsaM sravantu nadyaH saM vAtAH saM patatriRaH 
1yajYam imaM varDayatA giraH saMsrAvyeRa havizA juhomi 1

1imaM homA yajYam avatemaM saMsrAvaRA uta yajYam imaM varDayatA giraH saMsrAvyeRa havizA juhomi 2

1rUpaMrUpaM vayovayaH saMraByEnaM pari zvaje 
1yajYam imaM catasraH pradiSo varDayantu saMsrAvyeRa havizA juhomi 3


1SaM ta Apo hEmavatIH Sam u te santUtsyAH 
1SaM te sanizyadA ApaH Sam u te santu varzyAH 1

1SaM ta Apo DanvanyAH SaM te santv anUpyAH 
1SaM te KanitrimA ApaH SaM yAH kumBeBir ABftAH 2

1anaBrayaH KanamAnA viprA gamBIre apasaH 
1BizagByo BizaktarA Apo aCA vadAmasi 3
1apAm aha divyAnAm apAM srotasyAnAm 
1apAm aha praRejane 'SvA BavaTa vAjinaH 4

1tA apaH SivA apo 'yakzmaMkaraRIr apaH 
1yaTEva tfpyate mayas tAs ta A datta BesajIH 5



1divas pfTivyAH pary antarikzAd vanaspatiByo aDy ozaDIByaH 
1yatrayatra viBfto jAtavedAs tata stuto juzamARo na ehi 1

1yas te apsu mahimA yo vanezu ya ozaDIzu paSuzv apsv antaH 
1agne sarvAs tanvaH saM raBasva tABir na ehi draviRodA ajasraH 2

1yas te devezu mahimA svargo yA te tanuH pitfzv AviveSa 
1puzwir yA te manuzyezu papraTe 'gne tayA rayim asmAsu Dehi 3

1SrutkarRAya kavaye vedyAya vacoBir vAkEr upa yAmi rAtim 
1yato Bayam aBayaM tan no astv ava devAnAM yaja heqo agne 4



1yAm AhutiM praTamAm aTarvA yA jAtA yA havyam akfRoj jAtavedAH 
1tAM ta etAM praTamo johavImi tABiz wupto vahatu havyam agnir agnaye svAha 1

1AkUtiM devIM suBagAM puro daDe cittasya mAtA suhavA no astu 
1yAm ASAm emi kevalI sA me astu videyam enAM manasi pravizwAm 2

1AkUtyA no bfhaspata AkUtyA na upA gahi 
1aTo Bagasya no Dehy aTo naH suhavo Bava 3

1bfhaspatir ma AkUtim ANgirasaH prati jAnAtu vAcam etAm 
1yasya devA devatAH saMbaBUvuH sa supraRItAH kAmo anv etv asmAn 4



1indro rAjA jagataS carzaRInAm aDi kzami vizurUpaM yad asti 
1tato dadAti dASuze vasUni codad rADa upastutaS cid arvAk 1



1sahasrabAhuH puruzaH sahasrAkzaH sahasrapAt 
1sa BUmiM viSvato vftvAty atizWad daSANgulam 1

1triBiH padBir dyAm arohat pAd asyehABavat punaH 
1taTA vy akrAmad vizvaN aSanAnaSane anu 2

1tAvanto asya mahimAnas tato jyAyAMS ca pUruzaH 
1pAdo 'sya viSvA BUtAni tripAd asyAmftaM divi 3

1puruza evedaM sarvaM yad BUtaM yac ca BAvyam 
1utAmftatvasyeSvaro yad anyenABavat saha 4

1yat puruzaM vy adaDuH katiDA vy akalpayan 
1muKaM kim asya kim bAhU kim UrU pAdA ucyate 5

1brAhmaRo 'sya muKam AsId bAhU rAjanyo 'Bavat 
1maDyaM tad asya yad vESyaH padByAM SUdro ajAyata 6

1candramA manaso jAtaS cakzoH sUryo ajAyata 
1muKAd indraS cAgniS ca prARAd vAyur ajAyata 7

1nAByA AsId antarikzaM SIrzRo dyOH sam avartata 
1padByAM BUmir diSaH SrotrAt taTA lokAM akalpayan 8

1virAq agre sam aBavad virAjo aDi pUruzaH 
1sa jAto aty aricyata paScAd BUmim aTo puraH 9

19,6.10a yat puruzeRa havizA devA yajYam atanvata 
19,6.10c vasanto asyAsId AjyaM grIzma iDmaH Sarad DaviH 10

19,6.11a taM yajYaM prAvfzA prOkzan puruzaM jAtam agraSaH 
19,6.11c tena devA ayajanta sADyA vasavaS ca ye 11

19,6.12a tasmAd aSvA ajAyanta ye ca ke coBayAdataH 
19,6.12c gAvo ha jajYire tasmAt tasmAj jAtA ajAvayaH 12

19,6.13a tasmAd yajYAt sarvahuta fcaH sAmAni jajYire 
19,6.13c Cando ha jajYire tasmAd yajus tasmAd ajAyata 13

19,6.14a tasmAd yajYAt sarvahutaH saMBftaM pfzadAjyam 
19,6.14c paSUMs tAMS cakre vAyavyAn AraRyA grAmyAS ca ye 14

19,6.15a saptAsyAsan pariDayas triH sapta samiDaH kftAH 
19,6.15c devA yad yajYaM tanvAnA abaDnan puruzaM paSum 15

19,6.16a mUrDno devasya bfhato aMSavaH sapta saptatIH 
19,6.16c rAjYaH somasyAjAyanta jAtasya puruzAd aDi 16



1citrARi sAkaM divi rocanAni sarIsfpARi Buvane javAni 
1turmiSaM sumatim iCamAno ahAni gIrBiH saparyAmi nAkam 1

1suhavam agne kfttikA rohiRI cAstu BadraM mfgaSiraH Sam ArdrA 
1punarvasU sUnftA cAru puzyo BAnur ASlezA ayanaM maGA me 2

1puRyaM pUrvA PalgunyO cAtra hastaS citrA SivA svAti suKo me astu 
1rADe viSAKe suhavAnurADA jyezWA sunakzatram arizwa mUlam 3

1annaM pUrvA rAsatAM me azADA UrjaM devy uttarA A vahantu 
1aBijin me rAsatAM puRyam eva SravaRaH SravizWAH kurvatAM supuzwim 4

1A me mahac CataBizag varIya A me dvayA prozWapadA suSarma 
1A revatI cASvayujO BagaM ma A me rayiM BaraRya A vahantu 5



1yAni nakzatrARi divy antarikze apsu BUmO yAni nagezu dikzu 
1prakalpayaMS candramA yAny eti sarvARi mamEtAni SivAni santu 1

1azwAviMSAni SivAni SagmAni saha yogaM Bajantu me 
1yogaM pra padye kzemaM ca kzemaM pra padye yogaM ca namo 'horAtrAByAm astu 2

1svastitaM me suprAtaH susAyaM sudivaM sumfgaM suSakunaM me astu 
1suhavam agne svasty amartyaM gatvA punar AyABinandan 3

1anuhavaM parihavaM parivAdaM parikzavam 
1sarvEr me riktakumBAn parA tAnt savitaH suva 4

1apapApaM parikzavaM puRyaM BakzImahi kzavam 
1SivA te pApa nAsikAM puRyagaS cABi mehatAm 5

1imA yA brahmaRas pate vizucIr vAta Irate 
1saDrIcIr indra tAH kftvA mahyaM SivatamAs kfDi 6

1svasti no astv aBayaM no astu namo 'horatrAByAm astu 7



1SAntA dyOH SAntA pfTivI SAntam idam urv antarikzam 
1SAntA udanvatIr ApaH SAntA naH santv ozaDIH 1

1SAntAni pUrvarUpARi SAntaM no astu kftAkftam 
1SAntaM BUtaM ca BavyaM ca sarvam eva Sam astu naH 2

1iyaM yA paramezWinI vAg devI brahmasaMSitA 
1yayEva sasfje GoraM tayEva SAntir astu naH 3

1idaM yat paramezWinaM mano vAM brahmasaMSitam 
1yenEva sasfje GoraM tenEva SAntir astu naH 4

1imAni yAni paYcendriyAni manaHzazWAni me hfdi brahmaRA saMSitAni 
1yEr eva sasfje GoraM tEr eva SAntir astu naH 5

1SaM no mitraH SaM varuRaH SaM vizRuH SaM prajApatiH 
1SaM na indro bfhaspatiH SaM no Bavatv aryamA 6

1SaM no mitraH SaM varuRaH SaM vivasvAM Cam antakaH 
1utpAtAH pArTivAntarikzAH SaM no divicarA grahAH 7

1SaM no BUmir vepyamAnA Sam ulkA nirhataM ca yat 
1SaM gAvo lohitakzIrAH SaM BUmir ava tIryatIH 8

1nakzatram ulkABihataM Sam astu naH SaM no 'BicArAH Sam u santu kftyAH 
1SaM no niKAtA valgAH Sam ulkA deSopasargAH Sam u no Bavantu 9

19,9.10a SaM no grahAS cAndramasAH Sam AdityaS ca rAhuRA 
19,9.10c SaM no mftyur DUmaketuH SaM rudrAs tigmatejasaH 10

19,9.11a SaM rudrAH SaM vasavaH Sam AdityAH Sam agnayaH 
19,9.11c SaM no maharzayo devAH SaM devAH SaM bfhaspatiH 11

19,9.12a brahma prajApatir DAtA lokA vedAH saptafzayo 'gnayaH 
19,9.12c tEr me kftaM svastyayanam indro me Sarma yaCatu brahmA me Sarma yaCatu 
19,9.12e viSve me devAH Sarma yaCantu sarve me devAH Sarma yaCantu 12

19,9.13a yAni kAni cic CAntAni loke saptafzayo viduH 
19,9.13c sarvARi SaM Bavantu me SaM me astv aBayaM me astu 13

19,9.14a pfTivI SAntir antarikzaM SAntir dyOH SAntir ApaH SAntir ozaDayaH SAntir vanaspatayaH SAntir viSve me devAH SAntiH sarve me devAH SAntiH SAntiH SAntiH SAntiBiH 
19,9.14c yad iha GoraM yad iha krUraM yad iha pApaM tac CAntaM tac CivaM sarvam eva Sam astu naH 14



1SaM na indrAgnI BavatAm avoBiH SaM na indrAvaruRA rAtahavyA 
1Sam indrAsomA suvitAya SaM yoH SaM na indrApUzaRA vAjasAtO 1

1SaM no BagaH Sam u naH SaMso astu SaM naH puraMDiH Sam u santu rAyaH 
1SaM naH satyasya suyamasya SaMsaH SaM no aryamA purujAto astu 2

1SaM no DAtA Sam u DartA no astu SaM na urUcI Bavatu svaDABiH 
1SaM rodasI bfhatI SaM no adriH SaM no devAnAM suhavAni santu 3

1SaM no agnir jyotiranIko astu SaM no mitrAvaruRAv aSvinA Sam 
1SaM naH sukftAM sukftAni santu SaM na iziro aBi vAtu vAtaH 4

1SaM no dyAvApfTivI pUrvahUtO Sam antarikzaM dfSaye no astu 
1SaM na ozaDIr vanino Bavantu SaM no rajasas patir astu jizRuH 5

1SaM na indro vasuBir devo astu Sam AdityeBir varuRaH suSaMsaH 
1SaM no rudro rudreBir jalAzaH SaM nas tvazwA gnABir iha SfRotu 6

1SaM naH somo Bavatu brahma SaM naH SaM no grAvARaH Sam u santu yajYAH 
1SaM naH svarUnAM mitayo Bavantu SaM naH prasvaH Sam v astu vediH 7

1SaM naH sUrya urucakzA ud etu SaM no Bavantu pradiSaS catasraH 
1SaM naH parvatA Druvayo Bavantu SaM naH sinDavaH Sam u santv ApaH 8

1SaM no aditir Bavatu vrateBiH SaM no Bavantu marutaH svarkAH 
1SaM no vizRuH Sam u pUzA no astu SaM no BavitraM Sam v astu vAyuH 9

19,10.10a SaM no devaH savitA trAyamARaH SaM no BavantUzaso viBAtIH 
19,10.10c SaM naH parjanyo Bavatu prajAByaH SaM naH kzetrasya patir astu SaMBuH 10



1SaM naH satyasya patayo Bavantu SaM no arvantaH Sam u santu gAvaH 
1SaM na fBavaH sukftaH suhastAH SaM no Bavatu pitaro havezu 1

1SaM no devA viSvadevA Bavantu SaM sarasvatI saha DIBir astu 
1Sam aBizAcaH Sam u rAtizAcaH SaM no divyAH pArTivAH SaM no apyAH 2

1SaM no aja ekapAd devo astu Sam ahir buDnyaH SaM samudraH 
1SaM no apAM napAt perur astu SaM naH pfzRir Bavatu devagopA 3

1AdityA rudrA vasavo juzantAm idaM brahma kriyamARaM navIyaH 
1sfRvantu no divyAH pArTivAso gojAtA uta ye yajYiyAsaH 4

1ye devAnAm ftvijo yajYiyAso manor yajatrA amftA ftajYAH 
1te no rAsantAm urugAyam adya yUyaM pAta svastiBiH sadA naH 5

1tad astu mitrAvaruRA tad agne SaM yor asmaByam idam astu Sastam 
1aSImahi gADam uta pratizWAM namo dive bfhate sAdanAya 6



1uzA apa svasus tamaH saM vartayati vartaniM sujAtatA 
1ayA vAjaM devahitaM sanema madema SatahimAH suvIrAH 1



1indrasya bAhU sTavirO vfzARO citrA imA vfzaBO pArayizRU 
1tO yokze praTamo yoga Agate yAByAM jitam asurARAM svar yat 1

1ASuH SiSAno vfzaBo na BImo GanAGanaH kzoBaRaS carzaRInAm 
1saMkrandano 'nimiza ekavIraH SataM senA ajayat sAkam indraH 2

1saMkrandanenAnimizeRa jizRunAyoDyena duScyavanena DfzRunA 
1tad indreRa jayata tat sahaDvaM yuDo nara izuhastena vfzRA 3

1sa izuhastEH sa nizaNgiBir vaSI saMsrazwA sa yuDa indro gaRena 
1saMsfzwajit somapA bAhuSarDy ugraDanvA pratihitABir astA 4
1balavijYAyaH sTaviraH pravIraH sahasvAn vAjI sahamAna ugraH 
1aBivIro aBizatvA sahojij jEtram indra raTam A tizWa govidam 5

1imaM vIram anu harzaDvam ugram indraM saKAyo anu saM raBaDvam 
1grAmajitaM gojitaM vajrabAhuM jayantam ajma pramfRantam ojasA 6

1aBi gotrARi sahasA gAhamAno 'dAya ugraH Satamanyur indraH 
1duScyavanaH pftanAzAq ayoDyo 'smAkaM senA avatu pra yutsu 7

1bfhaspate pari dIyA raTena rakzohAmitrAM apabADamAnaH 
1praBaYjaM CatrUn pramfRann amitrAn asmAkam eDy avitA tanUnAm 8

1indra ezAM netA bfhaspatir dakziRA yajYaH pura etu somaH 
1devasenAnAm aBiBaYjatInAM jayantInAM maruto yantu maDye 9

19,13.10a indrasya vfzRo varuRasya rAjYa AdityAnAM marutAM SarDa ugram 
19,13.10c mahAmanasAM BuvanacyavAnAM Gozo devAnAM jayatAm ud asTAt 10

19,13.11a asmAkam indraH samftezu Dvajezv asmAkaM yA izavas tA jayantu 
19,13.11c asmAkaM vIrA uttare Bavantv asmAn devAso 'vatA havezu 11



1idam ucCreyo 'vasAnam AgAM Sive me dyAvApfTivI aBUtAm 
1asapatnAH pradiSo me Bavantu na vE tvA dvizmo aBayaM no astu 1



1yata indra BayAmahe tato no aBayaM kfDi 
1maGavaM CagDi tava tvaM na UtiBir vi dvizo vi mfDo jahi 1

1indraM vayam anUrADaM havAmahe 'nu rADyAsma dvipadA catuzpadA 
1mA naH senA araruzIr upa gur vizUcir indra druho vi nASaya 2

1indras trAtota vftrahA parasPAno vareRyaH 
1sa rakzitA caramataH sa maDyataH sa paScAt sa purastAn no astu 3

1uruM no lokam anu nezi vidvAnt svar yaj jyotir aBayaM svasti 
1ugrA ta indra sTavirasya bAhU upa kzayema SaraRA bfhantA 4

1aBayaM naH karaty antarikzam aBayaM dyAvApfTivI uBe ime 
1aBayaM paScAd aBayaM purastAd uttarAd aDarAd aBayaM no astu 5

1aBayaM mitrAd aBayam amitrAd aBayaM jYAtAd aBayaM puro yaH 
1aBayaM naktam aBayaM divA naH sarvA ASA mama mitraM Bavantu 6



1asapatnaM purastAt paScAn no aBayaM kftam 
1savitA mA dakziRata uttarAn mA SacIpatiH 1

1divo mAdityA rakzatu BUmyA rakzantv agnayaH 
1indrAgnI rakzatAM mA purastAd aSvinAv aBitaH Sarma yaCatAm 
1tiraScIn aGnyA rakzatu jAtavedA BUtakfto me sarvataH santu varma 2



1agnir mA pAtu vasuBiH purastAt tasmin krame tasmiM Craye tAM puraM prEmi 
1sa mA rakzatu sa mA gopAyatu tasmA AtmAnaM pari dade svAhA 1

1vAyur mAntarikzeREtasyA diSaH pAtu tasmin krame tasmiM Craye tAM puraM prEmi 
1sa mA rakzatu sa mA gopAyatu tasmA AtmAnaM pari dade svAhA 2

1somo mA rudrEr dakziRAyA diSaH pAtu tasmin krame tasmiM Craye tAM puraM prEmi 
1sa mA rakzatu sa mA gopAyatu tasmA AtmAnaM pari dade svAhA 3

1varuRo mAdityEr etasyA diSaH pAtu tasmin krame tasmiM Craye tAM puraM prEmi 
1sa mA rakzatu sa mA gopAyatu tasmA AtmAnam pari dade svAhA 4

1sUryo mA dyAvApfTivIByAM pratIcyA diSaH pAtu tasmin krame tasmiM Craye tAM puraM prEmi 
1sa mA rakzatu sa mA gopAyatu tasmA AtmAnaM pari dade svAhA 5

1Apo mOzaDImatIr etasyA diSaH pAntu tAsu krame tAsu Sraye tAM puraM prEmi 
1tA mA rakzantu tA mA gopAyantu tABya AtmAnaM pari dade svAhA 6

1viSvakarmA mA saptafziBir udIcyA diSaH pAtu tasmin krame tasmiM Craye tAM puraM prEmi 
1sa mA rakzatu sa mA gopAyatu tasmA AtmAnaM pari dade svAhA 7

1indro mA marutvAn etasyA diSaH pAtu tasmin krame tasmiM Craye tAM puraM prEmi 
1sa mA rakzatu sa mA gopAyatu tasmA AtmAnaM pari dade svAhA 8

1prajApatir mA prajananavAnt saha pratizWayA DruvAyA diSaH pAtu tasmin krame tasmiM Craye tAM puraM prEmi 
1sa mA rakzatu sa mA gopAyatu tasmA AtmAnaM pari dade svAhA 9
19,17.10a bfhaspatir mA viSvEr devEr UrDvAyA diSaH pAtu tasmin krame tasmiM Craye tAM puraM prEmi 
19,17.10c sa mA rakzatu sa mA gopAyatu tasmA AtmAnaM pari dade svAhA 10



1agniM te vasuvantam fCantu 
1ye mAGAyavaH prAcyA diSo 'BidAsAn 1

1vAyuM te 'ntarikzavantam fCantu 
1ye mAGAyava etasyA diSo 'BidAsAn 2

1somaM te rudravantam fCantu 
1ye mAGAyavo dakziRAyA diSo 'BidAsAn 3

1varuRaM ta Adityavantam fCantu 
1ye mAGAyava etasyA diSo 'BidAsAn 4

1sUryaM te dyAvApfTivIvantam fCantu 
1ye mAGAyava pratIcyA diSo 'BidAsAn 5

1apas ta ozaDImatIr fCantu 
1ye mAGAyava etasyA diSo 'BidAsAn 6

1viSvakarmARaM te saptafzivantam fCantu 
1ye mAGAyava udIcyA diSo 'BidAsAn 7

1indraM te marutvantam fCantu 
1ye mAGAyava etasyA diSo 'BidAsAn 8

1prajApatiM te prajananavantam fCantu 
1ye mAGAyavo DruvAyA diSo 'BidAsAn 9

19,18.10a bfhaspatiM te viSvadevavantam fCantu 
19,18.10c ye mAGAyava UrDvAyA diSo 'BidAsAn 10



1mitraH pfTivyod akrAmat tAM puraM pra RayAmi vaH 
1tAm A viSata tAM pra viSata sA vaH Sarma ca varma ca yaCatu 1

1vAyur antarikzeRod akrAmat tAM puraM pra RayAmi vaH 
1tAm A viSata tAM pra viSata sA vaH Sarma ca varma ca yaCatu 2

1sUryo divod akrAmat tAM puraM pra RayAmi vaH 
1tAm A viSata tAM pra viSata sA vaH Sarma ca varma ca yaCatu 3

1candramA nakzatrEr ud akrAmat tAM puraM pra RayAmi vaH 
1tAm A viSata tAM pra viSata sA vaH Sarma ca varma ca yaCatu 4

1soma ozaDIBir ud akrAmat tAM puraM pra RayAmi vaH 
1tAm A viSata tAM pra viSata sA vaH Sarma ca varma ca yaCatu 5

1yajYo dakziRABir ud akrAmat tAM puraM pra RayAmi vaH 
1tAm A viSata tAM pra viSata sA vaH Sarma ca varma ca yaCatu 6

1samudro nadIBir ud akrAmat tAM puraM pra RayAmi vaH 
1tAm A viSata tAM pra viSata sA vaH Sarma ca varma ca yaCatu 7

1brahma brahmacAriBir ud akrAmat tAM puraM pra RayAmi vaH 
1tAm A viSata tAM pra viSata sA vaH Sarma ca varma ca yaCatu 8

1indro vIryeRod akrAmat tAM puraM pra RayAmi vaH 
1tAm A viSata tAM pra viSata sA vaH Sarma ca varma ca yaCatu 9

19,19.10a devA amftenod akrAmaMs tAM puraM pra RayAmi vaH 
19,19.10c tAm A viSata tAM pra viSata sA vaH Sarma ca varma ca yaCatu 10

19,19.11a prajApatiH prajABir ud akrAmat tAM puraM pra RayAmi vaH 
19,19.11c tAm A viSata tAM pra viSata sA vaH Sarma ca varma ca yaCatu 11



1apa nyaDuH pOruzeyaM vaDaM yam indrAgnI DAtA savitA bfhaspatiH 
1somo rAjA varuRo aSvinA yamaH pUzAsmAn pari pAtu mftyoH 1

1yAni cakAra Buvanasya yas patiH prajApatir mAtariSvA prajAByaH 
1pradiSo yAni vasate diSaS ca tAni me varmARi bahulAni santu 2

1yat te tanUzv anahyanta devA dyurAjayo dehinaH 
1indro yac cakre varma tad asmAn pAtu viSvataH 3

1varma me dyAvApfTivI varmAhar varma sUryaH 
1varma me viSve devAH kran mA mA prApat pratIcikA 4



1gAyatry uzRig anuzwub bfhatI paNktis trizwub jagatyE 1



1ANgirasAnAm AdyEH paYcAnuvAkEH svAhA 1

1zazWAya svAhA 2

1saptamAzwamAByAM svAhA 3

1nIlanaKeByaH svAhA 4

1hariteByaH svAhA 5

1kzudreByaH svAhA 6

1paryAyikeByaH svAhA 7

1praTameByaH SaNKeByaH svAhA 8

1dvitIyeByaH SaNKeByaH svAhA 9

19,22.10a tftIyeByaH SaNKeByaH svAhA 10

19,22.11a upottameByaH svAhA 11

19,22.12a uttameByaH svAhA 12

19,22.13a uttareByaH svAhA 13

19,22.14a fziByaH svAhA 14

19,22.15a SiKiByaH svAhA 15

19,22.16a gaReByaH svAhA 16

19,22.17a mahAgaReByaH svAhA 17

19,22.18a sarveByo 'NgiroByo vidagaReByaH svAhA 18

19,22.19a pfTaksahasrAByAM svAhA 19

19,22.20a brahmaRe svAhA 20

19,22.21a brahmajyezWA samBftA viryARi brahmAgre jyezWaM divam A tatAna 
19,22.21c BUtAnAM brahmA praTamota jajYe tenArhati brahmaRA sparDituM kaH 21



1ATarvaRAnAM caturfceByaH svAhA 1

1paYcarceByaH svAhA 2

1zaXceByaH svAhA 3

1saptarceByaH svAhA 4

1azwarceByaH svAhA 5

1navarceByaH svAhA 6

1daSarceByaH svAhA 7

1ekAdaSarceByaH svAhA 8

1dvAdaSarceByaH svAhA 9

19,23.10a trayodaSarceByaH svAhA 10

19,23.11a caturdaSarceByaH svAhA 11

19,23.12a paYcadaSarceByaH svAhA 12

19,23.13a zoqaSarceByaH svAhA 13

19,23.14a saptadaSarceByaH svAhA 14

19,23.15a azwAdaSarceByaH svAhA 15

19,23.16a ekonaviMSatiH svAhA 16

19,23.17a viMSatiH svAhA 17

19,23.18a mahatkARqAya svAhA 18

19,23.19a tfceByaH svAhA 19

19,23.20a ekarceByaH svAhA 20

19,23.21a kzudreByaH svAhA 21

19,23.22a ekAnfceByaH svAhA 22

19,23.23a rohiteByaH svAhA 23

19,23.24a sUryAByAM svAhA 24
19,23.25a vrAtyAByAM svAhA 25

19,23.26a prAjApatyAByAM svAhA 26

19,23.27a vizAsahyE svAhA 27

19,23.28a maNgalikeByaH svAhA 28

19,23.29a brahmaRe svAhA 29
19,23.30a brahmajyezWA saMBftA vIryARi brahmAgre jyezWaM divam A tatAna 
19,23.30c BUtAnAM brahmA praTamota jajYe tenArhati brahmaRA sparDituM kaH 30


1yena devaM savitAraM pari devA aDArayan 
1tenemaM brahmaRas pate pari rAzwrAya Dattana 1

1parImam indram Ayuze mahe kzatrAya Dattana 
1yaTEnaM jarase nayAj jyok kzatre 'Di jAgarat 2

1parImam indram Ayuze mahe SrotrAya Dattana 
1yaTEnaM jarase nayAj jyok Srotre 'Di jAgarat 3

1pari Datta Datta no varcasemaM jarAmftyuM kfRuta dIrGam AyuH 
1bfhaspatiH prAyaCad vAsa etat somAya rAjYe pariDAtavA u 4
1jarAM su gaCa pari Datsva vAso BavA gfzwInAm aBiSastipA u 
1SataM ca jIva SaradaH purUcI rAyaS ca pozam upasaMvyayasva 5

1parIdaM vAso aDiTAH svastaye 'BUr vApInAm aBiSastipA u 
1SataM ca jIva SaradaH purUcIr vasUni cArur vi BajAsi jIvan 6

1yogeyoge tavastaraM vAjevAje havAmahe 
1saKAya indram Utaye 7

1hiraRyavarRo ajaraH suvIro jarAmftyuH prajayA saM viSasva 
1tad agnir Aha tad u soma Aha bfhaspatiH savitA tad indraH 8



1aSrAntasya tvA manasA yunajmi praTamasya ca 
1utkUlam udvaho Bavoduhya prati DAvatAt 1


1agneH prajAtaM pari yad DiraRyam amftaM daDre aDi martyezu 
1ya enad veda sa id enam arhati jarAmftyur Bavati yo biBarti 1

1yad DiraRyaM sUryeRa suvarRam prajAvanto manavaH pUrva Izire 
1tat tvA candraM varcasA saM sfjaty AyuzmAn Bavati yo biBarti 2

1Ayuze tvA varcase tvOjase ca balAya ca 
1yaTA hiraRyatejasA viBAsAsi janAM anu 3

1yad veda rAjA varuRo veda devo bfhaspatiH 
1indro yad vftrahA veda tat ta AyuzyaM Buvat tat te varcasyaM Buvat 4


1goBiz wvA pAtv fzaBo vfzA tvA pAtu vAjiBiH 
1vAyuz wvA brahmaRA pAtv indras tvA pAtv indriyEH 1

1somas tvA pAtv ozaDIBir nakzatrEH pAtu sUryaH 
1mAdByas tvA candro vftrahA vAtaH prARena rakzatu 2

1tisro divas tisraH pfTivIs trIRy antarikzARi caturaH samudrAn 
1trivftaM stomaM trivfta Apa Ahus tAs tvA rakzantu trivftA trivfdBiH 3

1trIn nAkAMs trIn samudrAMs trIn braDnAMs trIn vEzwapAn 
1trIn mAtariSvanas trInt sUryAn goptFn kalpayAmi te 4

1Gftena tvA sam ukzAmy agne Ajyena varDayan 
1agneS candrasya sUryasya mA prARaM mAyino daBan 5

1mA vaH prARaM mA vo 'pAnaM mA haro mAyino daBan 
1BrAjanto viSvavedaso devA dEvyena DAvata 6

1prARenAgniM saM sfjati vAtaH prARena saMhitaH 
1prARena viSvatomuKaM sUryaM devA ajanayan 7

1AyuzAyuHkftAM jIvAyuzmAn jIva mA mfTAH 
1prARenAtmanvatAm jIva mA mftyor ud agA vaSam 8

1devAnAM nihitaM niDiM yam indro 'nvavindat paTiBir devayAnEH 
1Apo hiraRyaM jugupus trivfdBis tAs tvA rakzantu trivftA trivfdBiH 9

19,27.10a trayastriMSad devatAs trIRi ca vIryARi priyAyamARA jugupur apsv antaH 
19,27.10c asmiMS candre aDi yad DiraRyaM tenAyaM kfRavad vIryARi 10

19,27.11a ye devA divy ekAdaSa sTa te devAso havir idaM juzaDvam 11

19,27.12a ye devA antarikza ekAdaSa sTa te devAso havir idaM juzaDvam 12

19,27.13a ye devA pfTivyAm ekAdaSa sTa te devAso havir idaM juzaDvam 13

19,27.14a asapatnaM purastAt paScAn no aBayaM kftam 
19,27.14c savitA mA dakziRata uttarAn mA SacIpatiH 14

19,27.15a divo mAdityA rakzantu BUmyA rakzantv agnayaH 
19,27.15c indrAgnI rakzatAM mA purastAd aSvinAv aBitaH Sarma yaCatAm 
19,27.15e tiraScIn aGnyA rakzatu jAtavedA BUtakfto me sarvataH santu varma 15



1imaM baDnAmi te maRiM dIrGAyutvAya tejase 
1darBaM sapatnadamBanaM dvizatas tapanaM hfdaH 1

1dvizatas tApayan hfdaH SatrURAM tApayan manaH 
1durhArdaH sarvAMs tvaM darBa Garma ivABInt saMtApayan 2

1Garma ivABitapan darBa dvizato nitapan maRe 
1hfdaH sapatnAnAM BindDIndra iva virujaM balam 3

1BindDi darBa sapatnAnAM hfdayaM dvizatAM maRe 
1udyan tvacam iva BUmyAH Sira ezAM vi pAtaya 4

1BindDi darBa sapatnAn me BindDi me pftanAyataH 
1BindDi me sarvAn durhArdo BindDi me dvizato maRe 5

1CindDi darBa sapatnAn me CindDi me pftanAyataH 
1CindDi me sarvAn durhArdo CindDi me dvizato maRe 6

1vfSca darBa sapatnAn me vfSca me pftanAyataH 
1vfSca me sarvAn durhArdo vfSca me dvizato maRe 7

1kfnta darBa sapatnAn me kfnta me pftanAyataH 
1kfnta me sarvAn durhArdo kfnta me dvizato maRe 8

1piMSa darBa sapatnAn me piMSa me pftanAyataH 
1piMSa me sarvAn durhArdo piMSa me dvizato maRe 9

19,28.10a viDya darBa sapatnAn me viDya me pftanAyataH 
19,28.10c viDya me sarvAn durhArdo viDya me dvizato maRe 10



1nikza darBa sapatnAn me nikza me pftanAyataH 
1nikza me sarvAn durhArdo nikza me dvizato maRe 1

1tfndDi darBa sapatnAn me tfndDi me pftanAyataH 
1tfndDi me sarvAn durhArdo tfndDi me dvizato maRe 2

1rundDi darBa sapatnAn me rundDi me pftanAyataH 
1rundDi me sarvAn durhArdo rundDi me dvizato maRe 3

1mfRa darBa sapatnAn me mfRa me pftanAyataH 
1mfRa me sarvAn durhArdo mfRa me dvizato maRe 4

1manTa darBa sapatnAn me manTa me pftanAyataH 
1manTa me sarvAn durhArdo manTa me dvizato maRe 5

1piRqQi darBa sapatnAn me piRqQi me pftanAyataH 
1piRqQi me sarvAn durhArdo piRqQi me dvizato maRe 6

1oza darBa sapatnAn me oza me pftanAyataH 
1oza me sarvAn durhArdo oza me dvizato maRe 7

1daha darBa sapatnAn me daha me pftanAyataH 
1daha me sarvAn durhArdo daha me dvizato maRe 8

1jahi darBa sapatnAn me jahi me pftanAyataH 
1jahi me sarvAn durhArdo jahi me dvizato maRe 9



1yat te darBa jarAmftyu SataM varmasu varma te 
1tenemaM varmiRaM kftvA sapatnAM jahi vIryEH 1

1SataM te darBa varmARi sahasraM vIryARi te 
1tam asmE viSve tvAM devA jarase BartavA aduH 2

1tvAm Ahur devavarma tvAM darBa brahmaRas patim 
1tvAm indrasyAhur varma tvaM rAzwrARi rakzasi 3

1sapatnakzayaRaM darBa dvizatas tapanaM hfdaH 
1maRiM kzatrasya varDanaM tanUpAnaM kfRomi te 4

1yat samudro aByakrandat parjanyo vidyutA saha 
1tato hiranyayo bindus tato darBo ajAyata 5



1OdumbareRa maRinA puzwikAmAya veDasA 
1paSURAM sarvezAM sPAtiM gozWe me savitA karat 1

1yo no agnir gArhapatyaH paSUnAm aDipA asat 
1Odumbaro vfzA maRiH saM mA sfjatu puzwyA 2

1karIziRIM PalavatIM svaDAm irAM ca no gfhe 
1Odumbarasya tejasA DAtA puzwiM daDAtu me 3

1yad dvipAc ca catuzpAc ca yAny annAni ye rasAH 
1gfhRe 'haM tv ezAM BUmAnaM biBrad OdumbaraM maRim 4
1puzwiM paSUnAm pari jagraBAhaM catuzpadAM dvipadAM yac ca DAnyam 
1payaH paSUnAM rasam ozaDInAM bfhaspatiH savitA me ni yaCAt 5

1ahaM paSUnAm aDipA asAni mayi puzwaM puzwapatir daDAtu 
1mahyam Odumbaro maRir draviRAni ni yaCatu 6

1upa mOdumbaro maRiH prajayA ca Danena ca 
1indreRa jinvito maRir A mAgant saha varcasA 7

1devo maRiH sapatnahA DanasA DanasAtaye 
1paSor annasya BUmAnaM gavAM sPAtiM ni yaCatu 8

1yaTAgre tvaM vanaspate puzWyA saha jajYize 
1evA Danasya me sPAtim A daDAtu sarasvatI 9

19,31.10a A me DanaM sarasvatI payasPAtiM ca DAnyam 
19,31.10c sinIvAly upA vahAd ayaM cOdumbaro maRiH 10

19,31.11a tvaM maRIRAm aDipA vfzAsi tvayi puzwaM puzwapatir jajAna 
19,31.11c tvayIme vAjA draviRAni sarvOdumbaraH sa tvam asmat sahasvArAd ArAd arAtim amatiM kzuDaM ca 11

19,31.12a grAmaRIr asi grAmaRIr utTAya aBizikto 'Bi mA siYca varcasA 
19,31.12c tejo 'si tejo mayi DArayADi rayir asi rayiM me Dehi 12

19,31.13a puzwir asi puzwyA mA sam aNgDi gfhameDI gfhapatiM mA kfRu 
19,31.13c OdumbaraH sa tvam asmAsu Dehi rayiM ca naH sarvavIraM ni yaCa rAyas pozAya prati muYce ahaM tvAm 13

19,31.14a ayam Odumbaro maRir vIro vIrAya baDyate 
19,31.14c sa naH saniM maDumatIM kfRotu rayiM ca naH sarvavIram ni yaCAt 14



1SatakARqo duScyavanaH sahasraparRa uttiraH 
1darBo ya ugra ozaDis taM te baDnAmy Ayuze 1

1nAsya keSAn pra vapanti norasi tAqam A Gnate 
1yasmA aCinnaparRena darBena Sarma yaCati 2

1divi te tUlam ozaDe pfTivyAm asi nizWitaH 
1tvayA sahasrakARqenAyuH pra varDayAmahe 3

1tisro divo aty atfRat tisra imAH pfTivIr uta 
1tvayAhaM durhArdo jihvAM ni tfRadmi vacAMsi 4

1tvam asi sahamAno 'ham asmi sahasvAn 
1uBO sahasvantO BUtvA sapatnAn sahizIvahi 5

1sahasva no aBimAtiM sahasva pftanAyataH 
1sahasva sarvAn durhArdaH suhArdo me bahUn kfDi 6

1darBeRa devajAtena divi zwamBena SaSvad it 
1tenAhaM SaSvato janAM asanaM sanavAni ca 7

1priyaM mA darBa kfRu brahmarAjanyAByAm SUdrAya cAryAya ca 
1yasmE ca kAmayAmahe sarvasmE ca vipaSyate 8

1yo jAyamAnaH pfTivIm adfMhad yo astaBnAd antarikzaM divaM ca 
1yaM biBrataM nanu pApmA viveda sa no 'yaM darBo varuRo divA kaH 9

19,32.10a sapatnahA SatakARqaH sahasvAn ozaDInAM praTamaH saM baBUva 
19,32.10c sa no 'yaM darBaH pari pAtu viSvatas tena sAkzIya pftanAH pftanyataH 10



1sahasrArGaH SatakARqaH payasvAn apAm agnir vIruDAM rAjasUyam 
1sa no 'yaM darBaH pari pAtu viSvato devo maRir AyuzA saM sfjAti naH 1

1GftAd ullupto maDumAn payasvAn BUmidfMho 'cyutaS cyAvayizRuH 
1nudant sapatnAn aDarAMS ca kfRvan darBA roha mahatAm indriyeRa 2

1tvaM BUmim aty ezy ojasA tvaM vedyAM sIdasi cArur aDvare 
1tvAM pavitram fzayo 'Baranta tvaM punIhi duritAny asmat 3
1tIkzRo rAjA vizAsahI rakzohA viSvacarzaRiH 
1ojo devAnAM balam ugram etat taM te baDnAmi jarase svastaye 4

1darBeRa tvaM kfRavad vIryARi darBaM biBrad AtmanA mA vyaTizWAH 
1atizWAya varcasADAnyAnt sUrya ivA BAhi pradiSaS catasraH 5



1jANgiqo 'si jaNgiqo rakzitAsi jaNgidaH 
1dvipAc catuzpAd asmAkaM sarvaM rakzatu jaNgidaH 1
1yA gftsyas tripaYcASIH SataM kftyAkftaS ca ye 
1sarvAn vinaktu tejaso 'rasAM jaNgidas karat 2

1arasaM kftrimaM nAdam arasAH sapta visrasaH 
1apeto jaNgiqAmatim izum asteva SAtaya 3
1kftyAdUzaRa evAyam aTo arAtidUzaRaH 
1aTo sahasvAY jaNgiqaH pra na Ayumzi tArizat 4

1sa jaNgiqasya mahimA pari RaH pAtu viSvataH 
1vizkanDaM yena sAsaha saMskanDam oja ojasA 5

1triz wvA devA ajanayan nizWitaM BUmyAm aDi 
1tam u tvANgirA iti brAhmaRAH pUrvyA viduH 6

1na tvA pUrvA ozaDayo na tvA taranti yA navAH 
1vibADa ugro jaNgiqaH paripARaH sumaNgalaH 7

1aTopadAna Bagavo jANgiqAmitavIrya 
1purA ta ugrA grasata upendro vIryaM dadO 8

1ugra it te vanaspata indra ojmAnam A daDO 
1amIvAH sarvAS cAtayaM jahi rakzAMsy ozaDe 9

19,34.10a ASarIkaM viSarIkaM balAsaM pfzwyAmayam 
19,34.10c takmAnaM viSvaSAradam arasAM jaNgiqas karat 10



1indrasya nAma gfhRanta fsayo jaNgidaM daduH 
1devA yaM cakrur Bezajam agre vizkanDadUzaRam 1

1sa no rakzatu jaNgiqo DanapAlo Daneva 
1devA yaM cakrur brAhmaRAH paripARam arAtiham 2

1durhArdaH saMGoraM cakzuH pApakftvAnam Agamam 
1tAMs tvaM sahasracakzo pratIboDena nASaya paripARo 'si jaNgiqaH 3

1pari mA divaH pari mA pfTivyAH pary antarikzAt pari mA vIrudByaH 
1pari mA BUtAt pari mota BavyAd diSodiSo jaNgiqaH pAtv asmAn 4

1ya fzRavo devakftA ya uto vavfte 'nyaH 
1sarvAM stAn viSvaBezajo 'rasAM jaNgiqas karat 5



1SatavAro anInaSad yakzmAn rakzAMsi tejasA 
1Arohan varcasA saha maRir durRAmacAtanaH 1

1SfNgAByAM rakzo nudate mUlena yAtuDAnyaH 
1maDyena yakzmaM bADate nEnaM pApmAti tatrati 2

1ye yakzmAso arBakA mahAnto ye ca SabdinaH 
1sarvAM durRAmahA maRiH SatavAro anInaSat 3

1SataM vIrAn ajanayac CataM yakzmAn apAvapat 
1durRAmnaH sarvAn hatvAva rakzAMsi DUnute 4

1hiraRyaSfNga fzaBaH SAtavAro ayaM maRiH 
1durRAmnaH sarvAMs tfDvAva rakzAMsy akramIt 5

1Satam ahaM durRAmnInAM ganDarvApsarasAM Satam 
1Satam SaSvanvatInAM SatavAreRa vAraye 6


1idaM varco agninA dattam Agan Bargo yaSaH saha ojo vayo balam 
1trayastriMSad yAni ca vIryARi tAny agniH pra dadAtu me 1

1varca A Dehi me tanvAM saha ojo vayo balam 
1indriyAya tvA karmaRe vIryAya prati gfhRAmi SataSAradAya 2

1Urje tvA balAya tvOjase sahase tvA 
1aBiBUyAya tvA rAzwraBftyAya pary UhAmi SataSAradAya 3

1ftuByaz wvArtaveByo mAdByaH saMvatsareByaH 
1DAtre viDAtre samfDe BUtasya pataye yaje 4



1na taM yakzmA arunDate nEnaM SapaTo aSnute 
1yaM Bezajasya gulguloH suraBir ganDo aSnute 1

1vizvaYcas tasmAd yakzmA mfgA aSvA iverate 
1yad gulgulu sEnDavaM yad vApy asi samudriyam 2

1uBayor agraBaM nAmAsmA arizwatAtaye 3



1Etu devas trAyamARaH kuzWo himavatas pari 
1takmAnaM sarvaM nASaya sarvAS ca yAtuDAnyaH 1

1trIRi te kuzWa nAmAni nadyamAro nadyArizaH 
1nadyAyaM puruzo rizat 
1yasmE paribravImi tvA sAyaMprAtar aTo divA 2

1jIvalA nAma te mAtA jIvanto nAma te pitA 
1nadyAyaM puruzo rizat 
1yasmE paribravImi tvA sAyaMprAtar aTo divA 3

1uttamo asy ozaDInAm anaqvAn jagatAm iva vyAGraH SvapadAm iva 
1nadyAyaM puruzo rizat 
1yasmE paribravImi tvA sAyaMprAtar aTo divA 4

1triH SAmbuByo aNgireByas trir AdityeByas pari 
1trir jAto viSvadeveByaH 
1sa kuzWo viSvaBezajaH sAkaM somena tizWati 

1aSvatTo devasadanas tftIyasyAm ito divi 
1tatrAmftasya cakzaRaM tataH kuzWo ajAyata 
1sa kuzWo viSvaBezajaH sAkaM somena tizWati 

1hiraRyayI nOr acarad DiraRyabanDanA divi 
1tatrAmftasya cakzaRaM tataH kuzWo ajAyata 
1sa kuzWo viSvaBezajaH sAkaM somena tizWati 

1yatra nAvapraBraMSanaM yatra himavataH SiraH 
1tatrAmftasya cakzaRaM tataH kuzWo ajAyata 
1sa kuzWo viSvaBezajaH sAkaM somena tizWati 

1yaM tvA veda pUrva ikzvAko yaM vA tvA kuzWa kAmyaH 
1yaM vA vaso yam Atsyas tenAsi viSvaBezajaH 9

19,39.10a SIrzaSokaM tftIyakaM sadaMdir yaS ca hAyanaH 
19,39.10c takmAnaM viSvaDAvIryADarAYcaM parA suva 10


1yan me CidraM manaso yac ca vAcaH sarasvatI manyumantaM jagAma 
1viSvEs tad devEH saha saMvidAnaH saM daDAtu bfhaspatiH 1

1mA na Apo meDAM mA brahma pra maTizwana 
1suzyadA yUyaM syandaDvam upahUto 'haM sumeDA varcasvI 2

1mA no meDAM mA no dIkzAM mA no hiMsizwaM yat tapaH 
1SivA naH SaM santv Ayuze SivA Bavantu mAtaraH 3

1yA naH pIparad aSvinA jyotizmatI tamas tiraH 
1tAm asme rAsatAm izam 4



1Badram iCanta fzayaH svarvidas tapo dIkzAm upanizedur agre 
1tato rAzwraM balam ojaS ca jAtaM tad asmE devA upasaMnamantu 1



1brahma hotA brahma yajYA brahmaRA svaravo mitAH 
1aDvaryur brahmaRo jAto brahmaRo 'ntarhitaM haviH 1

1brahma sruco GftavatIr brahmaRA vedir udDitA 
1brahma yajYasya tattvaM ca ftvijo ye havizkftaH 
1SamitAya svAhA 2

1aMhomuce pra Bare manIzAm A sutrAvRe sumatim AvfRAnaH 
1imam indra prati havyaM gfBAya satyAH santu yajamAnasya kAmAH 3

1aMhomucaM vrzaBaM yajYiyAnAM virAjantaM praTamam aDvarARam 
1apAM napAtam aSvinA huve Diya indriyeRa ta indriyaM dattam ojaH 4



1yatra brahmavido yAnti dIkzayA tapasA saha 
1agnir mA tatra nayatv agnir meDA daDAtu me 
1agnaye svAhA 1

1yatra brahmavido yAnti dIkzayA tapasA saha 
1vAyur mA tatra nayatu vAyuH praRAn daDAtu me vAyave svAhA 2

1yatra brahmavido yAnti dIkzayA tapasA saha 
1sUryo mA tatra nayatu cakzuH sUryo daDAtu me 
1sUryAya svAhA 3

1yatra brahmavido yAnti dIkzayA tapasA saha 
1candro mA tatra nayatu manaS candro daDAtu me 
1candrAya svAhA 4

1yatra brahmavido yAnti dIkzayA tapasA saha 
1somo mA tatra nayatu payaH somo daDAtu me 
1somAya svAhA 5

1yatra brahmavido yAnti dIkzayA tapasA saha 
1indro mA tatra nayatu balam indro daDAtu me 
1indrAya svAhA 6

1yatra brahmavido yAnti dIkzayA tapasA saha 
1Apo mA tatra nayatv amftam mopa tizWatu 
1adByaH svAhA 7

1yatra brahmavido yAnti dIkzayA tapasA saha 
1brahmA mA tatra nayatu brahmA brahma daDAtu me 
1brahmaRe svAhA 8



1Ayuzo 'si prataraRaM vipraM Bezajam ucyase 
1tad AYjana tvaM SaMtAte Sam Apo aBayaM kftam 1

1yo harimA jAyAnyo 'NgaBedo vizalpakaH 
1sarvaM te yakzmam aNgeByo bahir nir hantv AYjanam 2

1AYjanaM pfTivyAM jAtaM BadraM puruzajIvanam 
1kfRotv apramAyukaM raTajUtim anAgasam 3

1prARa prARaM trAyasvAso asave mfqa 
1nirfte nirftyA naH pASeByo muYca 4

1sinDor garBo 'si vidyutAM puzpam 
1vAtaH prARaH sUryaS cakzur divas payaH 5

1devAYjana trEkakuda pari mA pAhi viSvataH 
1na tvA taranty ozaDayo bAhyAH parvatIyA uta 6

1vIdaM maDyam avAsfpad rakzohAmIvacAtanaH 
1amIvAH sarvAS cAtayan nASayad aBiBA itaH 7

1bahv idaM rAjan varuRAnftam Aha pUruzaH 
1tasmAt sahasravIrya muYca naH pary aMhasaH 8

1yad Apo aGnyA iti varuReti yad Ucima 
1tasmAt sahasravIrya muYca naH pary aMhasaH 9

19,44.10a mitraS ca tvA varuRaS cAnupreyatur AYjana 
19,44.10c tO tvAnugatya dUraM BogAya punar ohatuH 10



1fRAd fRam iva saM naya kftyAM kftyAkfto gfham 
1cakzurmantrasya durhArdaH pfzwIr api SfRAYjana 1

1yad asmAsu duzvapnyaM yad gozu yac ca no gfhe 
1anAmagas taM ca durhArdaH priyaH prati muYcatAm 2

1apAm Urja ojaso vAvfDAnam agner jAtam aDi jAtavedasaH 
1caturvIraM parvatIyaM yad AYjanaM diSaH pradiSaH karad ic CivAs te 3

1caturvIraM baDyata AYjanaM te sarvA diSo aBayAs te Bavantu 
1Druvas tizWAsi saviteva cArya imA viSo aBi harantu te balim 4

1AkzvEkaM maRim ekaM krRuzva snAhy ekenA pibEkam ezAm 
1caturvIraM nErfteByaS caturByo grAhyA banDeByaH pari pAtv asmAn 5

1agnir mAgninAvatu prARAyApAnAyAyuze varcasa ojase 
1tejase svastaye suBUtaye svAhA 6

1indro mendriyeRAvatu prARAyApAnAyAyuze varcasa ojase 
1tejase svastaye suBUtaye svAhA 7

1somo mA sOmyenAvatu prARAyApAnAyAyuze varcasa ojase 
1tejase svastaye suBUtaye svAhA 8

1Bago ma BagenAvatu prARAyApAnAyAyuze varcasa ojase 
1tejase svastaye suBUtaye svAhA 9

19,45.10a maruto mA gaREr avantu prARAyApAnAyuze varcasa ojase tejase 
19,45.10c svastaye suBUtaye svAhA 10


1prajApatiz wvA baDnAt praTamam astftaM vIryAya kam 
1tat te baDnAmy Ayuze varcasa ojase ca balAya cAstftas tvABi rakzatu 1

1UrDvas tizWatu rakzann apramAdam astftemam mA tvA daBan paRayo yAtuDAnAH 
1indra iva dasyUn ava DUnuzva pftanyataH sarvAM CatrUn vi zahasvAstftas tvABi rakzatu 2

1SataM ca na praharanto niGnanto na tastire 
1tasminn indraH pary adatta cakzuH prARam aTo balam astftas tvABi rakzatu 3

1indrasya tvA varmaRA pari DApayAmo yo devAnAm aDirAjo baBUva 
1punas tvA devAH pra Rayantu sarve 'stftas tvABi rakzatu 4

1asmin maRAv ekaSataM vIryARi sahasraM prARA asminn astfte 
1vyAGraH SatrUn aBi tizWa sarvAn yas tvA pftanyAd aDaraH so astv astftas tvABi rakzatu 5

1GftAd ullupto maDumAn payasvAnt sahasraprARaH Satayonir vayoDAH 
1SamBUS ca mayoBUS corjasvAMS ca payasvAMS cAstftas tvABi rakzatu 6

1yaTA tvam uttaro 'so asapatnaH sapatnahA 
1sajAtAnAm asad vaSI taTA tvA savitA karad astftas tvABi rakzatu 7



1A rAtri pArTivaM rajaH pitur aprAyi DAmaBiH 
1divaH sadAMsi bfhatI vi tizWasa A tvezaM vartate tamaH 1

1na yasyAH pAraM dadfSe na yoyuvad viSvam asyAM ni viSate yad ejati 
1arizwAsas ta urvi tamasvati rAtri pAram aSImahi Badre pAram aSImahi 2

1ye te rAtri nfcakzaso drazwAro navatir nava 
1aSItiH santy azwA uto te sapta saptatiH 3

1zazwiS ca zaw ca revati paYcASat paYca sumnayi 
1catvAraS catvAriMSac ca trayas triMSac ca vAjini 4

1dvO ca te viMSatiS ca te rAtry ekAdaSAvamAH 
1teBir no adya pAyuBir nu pAhi duhitar divaH 5

1rakzA mAkir no aGaSaMsa ISata mA no duHSaMsa ISata 
1mA no adya gavAM steno mAvInAM vfka ISata 6

1mASvAnAM Badre taskaro mA nfRAM yAtuDAnyaH 
1parameBiH paTiBi steno DAvatu taskaraH 
1pareRa datvatI rajjuH pareRAGAyur arzatu 7

1aDa rAtri tfzwaDUmam aSIrzARam ahiM kfRu 
1hanU vfkasya jamBayA stenaM drupade jahi 8

1tvayi rAtri vasAmasi svapizyAmasi jAgfhi 
1goByo naH Sarma yaCASveByaH puruzeByaH 9



1aTo yAni ca yasmA ha yAni cAntaH parIRahi 
1tAni te pari dadmasi 1

1rAtri mAtar uzase naH pari dehi 
1uzA no ahne pari dadAtv ahas tuByaM viBAvari 2
1yat kiM cedaM patayati yat kiM cedaM sarIsfpam 
1yat kiM ca parvatAyAsatvaM tasmAt tvaM rAtri pAhi naH 3

1sA paScAt pAhi sA puraH sottarAd aDarAd uta 
1gopAya no viBAvari stotAras ta iha smasi 4

1ye rAtrim anutizWanti ye ca BUtezu jAgrati 
1paSUn ye sarvAn rakzanti te na Atmasu jAgrati te naH paSuzu jAgrati 5

1veda vE rAtri te nAma GftAcI nAma vA asi 
1tAM tvAM BaradvAjo veda sA no vitte 'Di jAgrati 6



1izirA yozA yuvatir damUnA rAtrI devasya savitur Bagasya 
1aSvakzaBA suhavA saMBftaSrIr A paprO dyAvApfTivI mahitvA 1

1ati viSvAny aruhad gamBiro varzizWam aruhanta SravizWAH 
1uSatI rAtry anu sA BadrABi tizWate mitra iva svaDABiH 2

1varye vande suBage sujAta Ajagan rAtri sumanA iha syAm 
1asmAMs trAyasva naryARi jAtA aTo yAni gavyAni puzwyA 3

1siMhasya rAtry uSatI pIMzasya vyAGrasya dvIpino varca A dade 
1aSvasya braDnaM puruzasya mAyuM puru rUpARi kfRuze viBAtI 4

1SivAM rAtrim anusUryaM ca himasya mAtA suhavA no astu 
1asya stomasya suBage ni boDa yena tvA vande viSvAsu dikzu 5

1stomasya no viBAvari rAtri rAjeva jozase 
1asAma sarvavIrA BavAma sarvavedaso vyuCantIr anUzasaH 6

1SamyA ha nAma daDize mama dipsanti ye DanA 
1rAtrIhi tAn asutapA ya steno na vidyate yat punar na vidyate 7

1BadrAsi rAtri camaso na vizwo vizvaN gorUpaM yuvatir biBarzi 
1cakzuzmatI me uSatI vapUmzi prati tvaM divyA na kzAm amukTAH 8

1yo adya stena Ayaty aGAyur martyo ripuH 
1rAtrI tasya pratItya pra grIvAH pra Siro hanat 9

19,49.10a pra pAdO na yaTAyati pra hastO na yaTASizat 
19,49.10c yo malimlur upAyati sa saMpizwo apAyati 
19,49.10e apAyati svapAyati Suzke sTARAv apAyati 10



1aDa rAtri tfzwaDUmam aSIrzARam ahiM kfRu 
1akzO vfkasya nir jahyAs tena taM drupade jahi 1

1ye te rAtry anaqvAhas tIkzRaSfNgAH svASavaH 
1teBir no adya pArayAti durgARi viSvahA 2

1rAtriMrAtrim arizyantas tarema tanvA vayam 
1gamBIram aplavA iva na tareyur arAtayaH 3

1yaTA SAmyAkaH prapatann apavAn nAnuvidyate 
1evA rAtri pra pAtaya yo asmAM aByaGAyati 4

1apa stenaM vAsayo goajam uta taskaram 
1aTo yo arvataH Siro 'BiDAya ninIzati 5

1yad adya rAtri suBage viBajanty ayo vasu 
1yad etad asmAn Bojaya yaTed anyAn upAyasi 6

1uzase naH pari dehi sarvAn rAtry anAgasaH 
1uzA no ahne A BajAd ahas tuByaM viBAvari 7



1ayuto 'ham ayuto ma AtmAyutaM me cakzur ayutaM me Srotram 
1ayuto me prARo 'yuto me 'pAno 'yuto me vyAno 'yuto 'haM sarvaH 1

1devasya tvA savituH prasave 'Svinor bAhuByAM pUzRo hastAByAM prasUta A raBe 2



1kAmas tad agre sam avartata manaso retaH praTamaM yad AsIt 
1sa kAma kAmena bfhatA sayonI rAyas pozaM yajamAnAya Dehi 1

1tvaM kAma sahasAsi pratizWito viBur viBAvA saKa A saKIyate 
1tvam ugraH pftanAsu sasahiH saha ojo yajamAnAya Dehi 2

1dUrAc cakamAnAya pratipARAyAkzaye 
1AsmA aSfRvann ASAH kAmenAjanayant svaH 3

1kAmena mA kAma Agan hfdayAd DfdayaM pari 
1yad amIzAm ado manas tad EtUpa mAm iha 4

1yat kAma kAmayamAnA idaM kfRmasi te haviH 
1tan naH sarvaM sam fDyatAm aTEtasya havizo vIhi svAhA 5



1kAlo aSvo vahati saptaraSmiH sahasrAkzo ajaro BUriretAH 
1tam A rohanti kavayo vipaScitas tasya cakrA BuvanAni viSvA 1

1sapta cakrAn vahati kAla eza saptAsya nABIr amftaM nv akzaH 
1sa imA viSvA BuvanAny aYjat kAlaH sa Iyate praTamo nu devaH 2

1pUrRaH kumBo 'Di kAla Ahitas taM vE paSyAmo bahuDA nu santam 
1sa imA viSvA BuvanAni pratyaN kAlaM tam AhuH parame vyoman 3

1sa eva saM BuvanAny ABarat sa eva saM BuvanAni pary Et 
1pitA sann aBavat putra ezAM tasmAd vE nAnyat param asti tejaH 4

1kAlo 'mUM divam ajanayat kAla imAH pfTivIr uta 
1kAle ha BUtaM BavyaM cezitaM ha vi tizWate 5

1kAlo BUtim asfjata kAle tapati sUryaH 
1kAle ha viSvA BUtAni kAle cakzur vi paSyati 6

1kAle manaH kAle prARaH kAle nAma samAhitam 
1kAlena sarvA nandanty Agatena prajA imAH 7

1kAle tapaH kAle jyezWam kAle brahma samAhitam 
1kAlo ha sarvasyeSvaro yaH pitAsIt prajApateH 8

1tenezitaM tena jAtaM tad u tasmin pratizWitam 
1kAlo ha brahma BUtvA biBarti paramezWinam 9

19,53.10a kAlaH prajA asfjata kAlo agre prajApatim 
19,53.10c svayaMBUH kaSyapaH kAlAt tapaH kAlAd ajAyata 10



1kAlAd ApaH sam aBavan kAlAd brahma tapo diSaH 
1kAlenod eti sUryaH kAle ni viSate punaH 1

1kAlena vAtaH pavate kAlena pfTivI mahI 
1dyOr mahI kAla AhitA 2

1kAlo ha BUtaM BavyaM ca putro ajanayat purA 
1kAlAd fcaH sam aBavan yajuH kAlAd ajAyata 3

1kAlo yajYaM sam Erayad deveByo BAgam akzitam 
1kAle ganDarvApsarasaH kAle lokAH pratizWitAH 4

1kAle 'yam aNgirA devo 'TarvA cADi tizWataH 
1imaM ca lokaM paramaM ca lokaM puRyAMS ca lokAn viDftIS ca puRyAH 
1sarvAMl lokAn aBijitya brahmaRA kAlaH sa Iyate paramo nu devaH 5



1rAtriMrAtrim aprayAtaM Baranto 'SvAyeva tizWate GAsam asmE 
1rAyas pozeRa sam izA madanto mA te agne prativeSA rizAma 1

1yA te vasor vAta izuH sA ta ezA tayA no mfqa 
1rAyas pozeRa sam izA madanto mA te agne prativeSA rizAma 2

1sAyaMsAyaM gfhapatir no agniH prAtaHprAtaH sOmanasasya dAtA 
1vasorvasor vasudAna eDi vayaM tvenDAnAs tanvaM puzema 3

1prAtaHprAtar gfhapatir no agniH sAyaMsAyaM sOmanasasya dAtA 
1vasorvasor vasudAna eDInDAnAs tvA SataMhimA fDema 4

1apaScA dagDAnnasya BUyAsam 
1annAdAyAnnapataye rudrAya namo agnaye 
1saByaH saBAM me pAhi ye ca saByAH saBAsadaH 5

1tvAm indrA puruhUta viSvam Ayur vy aSnavan 
1aharahar balim it te haranto 'SvAyeva tizWate GAsam agne 6



1yamasya lokAd aDy A baBUviTa pramadA martyAn pra yunakzi DIraH 
1ekAkinA saraTaM yAsi vidvAnt svapnaM mimAno asurasya yonO 1

1banDas tvAgre viSvacayA apaSyat purA rAtryA janitor eke ahni 
1tataH svapnedam aDy A baBUviTa BizagByo rUpam apagUhamAnaH 2

1bfhadgAvAsureByo 'Di devAn upAvartata mahimAnam iCan 
1tasmE svapnAya daDur ADipatyaM trayastriMSAsaH svar AnaSAnAH 3

1nEtAM viduH pitaro nota devA yezAM jalpiS caraty antaredam 
1trite svapnam adaDur Aptye nara AdityAso varuRenAnuSizwAH 4

1yasya krUram aBajanta duzkfto 'svapnena sukftaH puRyam AyuH 
1svar madasi parameRa banDunA tapyamAnasya manaso 'Di jajYize 5

1vidma te sarvAH parijAH purastAd vidma svapna yo aDipA ihA te 
1yaSaSvino no yaSaseha pAhy ArAd dvizeBir apa yAhi dUram 6


1yaTA kalAM yaTA SaPaM yaTA rRaM samnayanti 
1evA duzvapnyaM sarvam apriye saM nayAmasi 1

1saM rAjAno aguH sam fRAmy aguH saM kuzWA aguH saM kalA aguH 
1sam asmAsu yad duzvapnyaM nir dvizate duzvapnyaM suvAma 2

1devAnAM patnInAM garBa yamasya kara yo BadraH svapna 
1sa mama yaH pApas tad dvizate pra hiRmaH 
1mA tfzwAnAm asi kfzRaSakuner muKam 3

1taM tvA svapna taTA saM vidma sa tvaM svapnASva iva kAyam aSva iva nInAham 
1anAsmAkaM devapIyuM piyAruM vapa yad asmAsu duzvapnyaM yad gozu yac ca no gfhe 4

1anAsmAkas tad devapIyuH piyArur nizkam iva prati muYcatAm 
1navAratnIn apamayA asmAkaM tataH pari 
1duzvapnyaM sarvaM dvizate nir dayAmasi 5



1Gftasya jUtiH samanA sadevA saMvatsaraM havizA varDayantI 
1SrotraM cakzuH prARo 'Cinno no astv aCinnA vayam Ayuzo varcasaH 1
1upAsmAn prARo hvayatAm upa prARaM havAmahe 
1varco jagrAha pfTivy antarikzaM varcaH somo bfhaspatir viDattA 2

1varcaso dyAvApfTivI saMgrahaRI baBUvaTur varco gfhItvA pfTivIm anu saM carema 
1yaSasam gAvo gopatim upa tizWanty AyatIr yaSo gfhItvA pfTivIm anu saM carema 3

1vrajaM kfRuDvaM sa hi vo nfpARo varmA sIvyaDvaM bahulA pfTUni 
1puraH kfRuDvam AyasIr aDfzwA mA vaH susroc camaso dfMhata tam 4

1yajYasya cakzuH praBftir muKaM ca vAcA SrotreRa manasA juhomi 
1imaM yajYaM vitataM viSvakarmaRA devA yantu sumanasyamAnAH 5
1ye devAnAm ftvijo ye ca yajYiyA yeByo havyaM kriyate BAgaDeyam 
1imaM yajYaM saha patnIBir etya yAvanto devAs tavizA mAdayantAm 6



1tvam agne vratapA asi deva A martyezv A 
1tvaM yajYezv IqyaH 1

1yad vo vayaM praminAma vratAni viduzAM devA aviduzwarAsaH 
1agniz wad viSvAd A pfRAtu vidvAnt somasya yo brAhmaRAM AviveSa 2

1A devAnAm api panTAm aganma yac CaknavAma tad anupravoQum 
1agnir vidvAnt sa yajAt sa id DotA so 'DvarAnt sa ftUn kalpayAti 3



1vAN ma Asan nasoH prARaS cakzur akzRoH SrotraM karRayoH 
1apalitAH keSA aSoRA dantA bahu bAhvor balam 1
1Urvor ojo jaNGayor javaH pAdayoH 
1pratizWA arizwAni me sarvAtmAniBfzwaH 2



1tanUs tanvA me sahe dataH sarvam Ayur aSIya 
1syonaM me sIda puruH pfRasva pavamAnaH svarge 1


1priyaM mA kfRu devezu priyaM rAjasu mA kfRu 
1priyaM sarvasya paSyata uta SUdra utArye 1



1ut tizWa brahmaRas pate devAn yajYena boDaya 
1AyuH prARaM prajAM paSUn kIrtiM yajamAnaM ca varDaya 1


1agne samiDam AhArzaM bfhate jAtavedase 
1sa me SradDAM ca meDAM ca jAtavedAH pra yaCatu 1

1iDmena tvA jAtavedaH samiDA varDayAmasi 
1taTA tvam asmAn varDaya prajayA ca Danena ca 2

1yad agne yAni kAni cid A te dArURi daDmasi 
1sarvaM tad astu me SivaM taj juzasva yavizWya 3

1etAs te agne samiDas tvam idDaH samid Bava 
1Ayur asmAsu Dehy amftatvam AcAryAya 4



1hariH suparRo divam Aruho 'rcizA ye tvA dipsanti divam utpatantam 
1ava tAM jahi harasA jAtavedo 'biByad ugro 'rcizA divam A roha sUrya 1



1ayojAlA asurA mAyino 'yasmayEH pASEr aNkino ye caranti 
1tAMs te ranDayAmi harasA jAtavedaH sahasrafzwiH sapatnAn pramfRan pAhi vajraH 1



1paSyema SaradaH Satam 1

1jIvema SaradaH Satam 2

1buDyema SaradaH Satam 3

1rohema SaradaH Satam 4

1pUzema SaradaH Satam 5

1Bavema SaradaH Satam 6

1BUzema SaradaH Satam 7

1BUyasIH SaradaH Satam 8



1avyasaS ca vyacasaS ca bilaM vi zyAmi mAyayA 
1tAByAm udDftya vedam aTa karmARi kfRmahe 1



1jIvA sTa jIvyAsaM sarvam Ayur jIvyAsam 1

1upajIvA sTopa jIvyAsaM sarvam Ayur jIvyAsam 2

1saMjIvA sTa saM jIvyAsaM sarvam Ayur jIvyAsam 3

1jIvalA sTa jIvyAsaM sarvam Ayur jIvyAsam 4



1indra jIva sUrya jIva devA jIvA jIvyAsam aham 
1sarvam Ayur jIvyAsam 1



1stutA mayA varadA vedamAtA pra codayantAM pAvamAnI dvijAnAm 
1AyuH prARaM prajAM paSuM kIrtiM draviRaM brahmavarcasam 
1mahyaM dattvA vrajata brahmalokam 1



1yasmAt koSAd udaBarAma vedaM tasminn antar ava daDma enam 
1kftam izwaM brahmaRo vIryeRa tena mA devAs tapasAvateha 1



2indra tvA vfzaBaM vayaM sute some havAmahe 
2sa pAhi maDvo anDasaH 1

2maruto yasya hi kzaye pATA divo vimahasaH 
2sa sugopAtamo janaH 2

2ukzAnnAya vaSAnnAya somapfzWAya veDase 
2stomEr viDemAgnaye 3



2marutaH potrAt suzwuBaH svarkAd ftunA somaM pibantu 1

2agnir AgnIDrAt suzwuBaH svarkAd ftunA somaM pibatu 2

2indro brahmA brAhmaRAt suzwuBaH svarkAd ftunA somaM pibatu 3

2devo draviRodAH potrAt suzwuBaH svarkAd ftunA somaM pibatu 4



2A yAhi suzumA hi ta indra somaM pibA imam 
2edaM barhiH sado mama 1

2A tvA brahmayujA harI vahatAm indra keSinA 
2upa brahmARi naH SfRu 2

2brahmARas tvA vayaM yujA somapAm indra sominaH 
2sutAvanto havAmahe 3


2A no yAhi sutAvato 'smAkaM suzwutIr upa 
2pibA su Siprinn anDasaH 1

2A te siYcAmi kukzyor anu gAtrA vi DAvatu 
2gfBAya jihvayA maDu 2

2svAduz we astu saMsude maDumAn tanve tava 
2somaH Sam astu te hfde 3


2ayam u tvA vicarzaRe janIr ivABi saMvftaH 
2pra soma indra sarpatu 1

2tuvigrIvo vapodaraH subAhur anDaso sade 
2indro vftrARi jiGnate 2

2indra prehi puras tvaM viSvasyeSAna ojasA 
2vftrARi vftrahaM jahi 3

2dIrGas te astv aNkuSo yenA vasu prayaCasi 
2yajamAnAya sunvate 4

2ayaM ta indra somo nipUto aDi barhizi 
2ehIm asya dravA piba 5

2SAcigo SAcipUjanAyaM raRAya te sutaH 
2AKaRqala pra hUyase 6

2yas te SfNgavfzo napAt praRapAt kuRqapAyyaH 
2ny asmin daDra A manaH 7



2indra tvA vfzaBaM vayaM sute some havAmahe 
2sa pAhi maDvo anDasaH 1

2indra kratuvidaM sutaM somaM harya puruzwuta 
2pibA vfzasva tAtfpim 2

2indra pra Ro DitAvAnaM yajYaM viSveBir deveBir 
2tira stavAna viSpate 3

2indra somAH sutA ime tava pra yanti satpate 
2kzayaM candrAsa indavaH 4

2daDizvA jaWare sutaM somam indra vareRyam 
2tava dyukzAsa indavaH 5

2girvaRaH pAhi naH sutaM maDor DArABir ajyase 
2indra tvAdAtam id yaSaH 6

2aBi dyumnAni vanina indraM sacante akzitA 
2pItvI somasya vAvfDe 7

2arvAvato na A gahi parAvataS ca vftrahan 
2imA juzasva no giraH 8

2yad antarA parAvatam arvAvataM ca hUyase 
2indreha tata A gahi 9



2ud Ged aBi SrutAmaGaM vfzaBaM naryApasam 
2astAram ezi sUrya 1

2nava yo navatiM puro biBeda bAhvojasA 
2ahiM ca vftrahAvaDIt 2

2sa na indraH SivaH saKASvAvad gomad yavamat 
2uruDAreva dohate 3

2indra kratuvidaM sutaM somaM harya puruzwuta 
2pibA vfzasva tAtfpim 4



2evA pAhi pratnaTA mandatu tvA SruDi brahma vAvfDasvota gIrBiH 
2AviH sUryaM kfRuhi pIpihIzo jahi SatrUMr aBi gA indra tfnDi 1

2arvAN ehi somakAmaM tvAhur ayaM sutas tasya pibA madAya 
2uruvyacA jaWara A vfzasva piteva naH SfRuhi hUyamAnaH 2

2ApUrRo asya kalaSaH svAhA sekteva koSaM sizice pibaDyE 
2sam u priyA Avavftran madAya pradakziRid aBi somAsa indram 3



2taM vo dasmam ftIzaham vasor mandAnam anDasaH 
2aBi vatsaM na svasarezu Denava indraM gIrBir navAmahe 1

2dyukzaM sudAnuM tavizIBir AvftaM giriM na puruBojasam 
2kzumantaM vAjaM SatinaM sahasriRaM makzU gomantam Imahe 2

2tat tvA yAmi suvIryaM tad brahma pUrvacittaye 
2yenA yatiByo Bfgave Dane hite yena praskaRvam AviTa 3

2yenA samudram asfjo mahIr apas tad indra vfzRi te SavaH 
2sadyaH so asya mahimA na saMnaSe yaM kzoRIr anucakrade 4



2ud u te maDumattamA gira stomAsa Irate 
2satrAjito DanasA akzitotayo vAjayanto raTA iva 1

2kaRvA iva BfgavaH sUryA iva viSvam id DItam AnaSuH 
2indraM stomeBir mahayanta AyavaH priyameDAso asvaran 2



2indraH pUrBid Atirad dAsam arkEr vidadvasur dayamAno vi SatrUn 
2brahmajUtas tanvA vAvfDAno BUridAtra ApfRad rodasI uBe 1

2maKasya te tavizasya pra jUtim iyarmi vAcam amftAya BUzan 
2indra kzitInAm asi mAnuzIRAM viSAM dEvInAm uta pUrvayAvA 2

2indro vftram avfRoc CarDanItiH pra mAyinAm aminAd varpaRItiH 
2ahan vyaMsam uSaDag vanezv Avir DenA akfRod rAmyARAm 3

2indraH svarzA janayann ahAni jigAyoSigBiH pftanA aBizwiH 
2prArocayan manave ketum ahnAm avindaj jyotir bfhate raRAya 4

2indras tujo barhaRA A viveSa nfvad daDAno naryA purURi 
2acetayad Diya imA jaritre premaM varRam atirac Cukram AsAm 5

2maho mahAni panayanty asyendrasya karma sukftA purURi 
2vfjanena vfjinAnt saM pipeza mAyABir dasyUMr aBiBUtyojAH 6

2yuDendro mahnA varivaS cakAra deveByaH satpatiS carzaRiprAH 
2vivasvataH sadane asya tAni viprA ukTeBiH kavayo gfRanti 7

2satrAsAhaM vareRyaM sahodAM sasavAMsaM svar apaS ca devIH 
2sasAna yaH pfTivIM dyAm utemAm indraM madanty anu DIraRAsaH 8

2sasAnAtyAM uta sUryaM sasAnendraH sasAna puruBojasaM gAm 
2hiraRyayam uta BogaM sasAna hatvI dasyUn prAryaM varRam Avat 9

20,11.10a indra ozaDIr asanod ahAni vanaspatIMr asanod antarikzam 
20,11.10c biBeda balaM nunude vivAco 'TABavad damitABikratUnAm 10

20,11.11a SunaM huvema maGavAnam indram asmin Bare nftamaM vAjasAtO 
20,11.11c SfRvantam ugram Utaye samatsu GnantaM vftrARi saMjitaM DanAnAm 11


2ud u brahmARy Erata SravasyendraM samarye mahayA vasizWa 
2A yo viSvAni SavasA tatAnopaSrotA ma Ivato vacAMsi 1

2ayAmi Goza indra devajAmir irajyanta yac CuruDo vivAci 
2nahi svam AyuS cikite janezu tAnId aMhAMsy ati parzy asmAn 2

2yuje raTaM gavezaRaM hariByAm upa brahmARi jujuzARam asTuH 
2vi bADizwa sya rodasI mahitvendro vftrARy apratI jaGanvAn 3

2ApaS cit pipyu staryo na gAvo nakzann ftaM jaritAras ta indra 
2yAhi vAyur na niyuto no aCA tvaM hi DIBir dayase vi vAjAn 4

2te tvA madA indra mAdayantu SuzmiRaM tuvirADasaM jaritre 
2eko devatrA dayase hi martAn asmin CUra savane mAdayasva 5

2eved indraM vfzaRaM vajrabAhuM vasizWAso aBy arcanty arkEH 
2sa na stuto vIravad DAtu gomad yUyaM pAta svastiBiH sadA naH 6

2fjIzI vajrI vfzaBas turAzAw CuzmI rAjA vftrahA somapAvA 
2yuktvA hariByAm upa yAsad arvAN mADyaMdine savane matsad indraH 7



2indraS ca somaM pibataM bfhaspate 'smin yajYe mandasAnA vfzaRvasU 
2A vAM viSantv indavaH svABuvo 'sme rayiM sarvavIraM ni yaCatam 1

2A vo vahantu saptayo raGuzyado raGupatvAnaH pra jigAta bAhuBiH 
2sIdatA barhir uru vaH sadas kftaM mAdayaDvaM maruto maDvo anDasaH 2

2imaM stomam arhate jAtavedase raTam iva saM mahemA manIzayA 
2BadrA hi naH pramatir asya saMsady agne saKye mA rizAmA vayaM tava 3

2EBir agne saraTaM yAhy arvAN nAnAraTaM vA viBavo hy aSvAH 
2patnIvatas triMSataM trIMS ca devAn anuzvaDam A vaha mAdayasva 4



2vayam u tvAm apUrvya sTUraM na kac cid Baranto 'vasyavaH 
2vAje citraM havAmahe 1

2upa tvA karmann Utaye sa no yuvograS cakrAma yo Dfzat 
2tvAm id Dy avitAraM vavfmahe saKAya indra sAnasim 2

2yo na idamidaM purA pra vasya AninAya tam u va stuze 
2saKAya indram Utaye 3

2haryaSvaM satpatiM carzaRIsahaM sa hi zmA yo amandata 
2A tu naH sa vayati gavyam aSvyaM stotfByo maGavA Satam 4



2pra maMhizWAya bfhate bfhadraye satyaSuzmAya tavase matiM Bare 
2apAm iva pravaRe yasya durDaraM rADo viSvAyu Savase apAvftam 1

2aDa te viSvam anu hAsad izwaya Apo nimneva savanA havizmataH 
2yat parvate na samaSIta haryata indrasya vajraH SnaTitA hiraRyayaH 2

2asmE BImAya namasA sam aDvara uzo na SuBra A BarA panIyase 
2yasya DAma Sravase nAmendriyaM jyotir akAri harito nAyase 3

2ime ta indra te vayaM puruzwuta ye tvAraBya carAmasi praBUvaso 
2nahi tvad anyo girvaRo giraH saDat kzoRIr iva prati no harya tad vacaH 4

2BUri ta indra vIryaM tava smasy asya stotur maGavan kAmam A pfRa 
2anu te dyOr bfhatI vIryaM mama iyaM ca te pfTivI nema ojase 5

2tvaM tam indra parvataM mahAm uruM vajreRa vajrin parvaSaS cakartiTa 
2avAsfjo nivftAH sartavA apaH satrA viSvaM daDize kevalaM sahaH 6



2udapruto na vayo rakzamARA vAvadato aBriyasyeva GozAH 
2giriBrajo normayo madanto bfhaspatim aBy arkA anAvan 1

2saM goBir aNgiraso nakzamARo Baga ived aryamaRaM ninAya 
2jane mitro na dampatI anakti bfhaspate vAjayASUMr ivAjO 2

2sADvaryA atiTinIr izirA spArhAH suvarRA anavadyarUpAH 
2bfhaspatiH parvateByo vitUryA nir gA Upe yavam iva sTiviByaH 3

2ApruzAyan maDunA ftasya yonim avakzipann arka ulkAm iva dyoH 
2bfhaspatir udDarann aSmano gA BUmyA udneva vi tvacaM biBeda 4

2apa jyotizA tamo antarikzad udnaH SIpAlam iva vAta Ajat 
2bfhaspatir anumfSyA valasyABram iva vAta A cakra A gAH 5

2yadA valasya pIyato jasuM Bed bfhaspatir agnitapoBir arkEH 
2dadBir na jihvA parivizwam Adad Avir niDIMr akfRod usriyARAm 6

2bfhaspatir amata hi tyad AsAM nAma svarIRAM sadane guhA yat 
2ARqeva BitvA Sakunasya garBam ud usriyAH parvatasya tmanAjat 7

2aSnApinadDaM maDu pary apaSyan matsyaM na dIna udani kziyantam 
2niz waj jaBAra camasaM na vfkzAd bfhaspatir viraveRA vikftya 8

2sozAm avindat sa svaH so agniM so arkeRa vi babADe tamAMsi 
2bfhaspatir govapuzo valasya nir majjAnaM na parvaRo jaBAra 9

20,16.10a himeva parRA muzitA vanAni bfhaspatinAkfpayad valo gAH 
20,16.10c anAnukftyam apunaS cakAra yAt sUryAmAsA miTa uccarAtaH 10

20,16.11a aBi SyAvaM na kfSaneBir aSvaM nakzatreBiH pitaro dyAm apiMSan 
20,16.11c rAtryAM tamo adaDur jyotir ahan bfhaspatir Binad adriM vidad gAH 11

20,16.12a idam akarma namo aBriyAya yaH pUrvIr anv AnonavIti 
20,16.12c bfhaspatiH sa hi goBiH so aSvEH sa vIreBiH sa nfBir no vayo DAt 12



2aCA ma indraM matayaH svarvidaH saDrIcIr viSvA uSatIr anUzata 
2pari zvajante janayo yaTA patiM maryaM na SunDyuM maGavAnam Utaye 1

2na GA tvadrig apa veti me manas tve it kAmaM puruhUta SiSraya 
2rAjeva dasma ni zado 'Di barhizy asmint su some 'vapAnam astu te 2

2vizUvfd indro amuter uta kzuDaH sa id rAyo maGavA vasva ISate 
2tasyed ime pravaRe sapta sinDavo vayo varDanti vfzaBasya SuzmiRaH 3

2vayo na vfkzaM supalASam Asadant somAsa indraM mandinaS camUzadaH 
2prEzAm anIkaM SavasA davidyutad vidat svar manave jyotir Aryam 4

2kftaM na SvaGnI vi cinoti devane saMvargaM yan maGavA sUryaM jayat 
2na tat te anyo anu vIryaM Sakan na purARo maGavan nota nUtanaH 5

2viSaMviSaM maGavA pary aSAyata janAnAM DenA avacAkaSad vfzA 
2yasyAha SakraH savanezu raRyati sa tIvrEH somEH sahate pftanyataH 6

2Apo na sinDum aBi yat samakzarant somAsa indraM kulyA iva hradam 
2varDanti viprA maho asya sAdane yavaM na vfzwir divyena dAnunA 7

2vfzA na krudDaH patayad rajaHsv A yo aryapatnIr akfRod imA apaH 
2sa sunvate maGavA jIradAnave 'vindaj jyotir manave havizmate 8

2uj jAyatAM paraSu jyotizA saha BUyA ftasya suduGA purARavat 
2vi rocatAm aruzo BAnunA SuciH svar na SukraM SuSucIta satpatiH 9

20,17.10a goBiz waremAmatiM durevAM yavena kzuDaM puruhUta viSvAm 
20,17.10c vayaM rAjaBiH praTamA DanAny asmAkena vfjanenA jayema 10

20,17.11a bfhaspatir naH pari pAtu paScAd utottarasmAd aDarAd aGAyoH 
20,17.11c indraH purastAd uta maDyato naH saKA saKiByaH varivaH kfRotu 11

20,17.12a bfhaspate yuvam indraS ca vasvo divyasyeSATe uta pArTivasya 
20,17.12c DattaM rayiM stuvate kIraye cid yUyaM pAta svastiBiH sadA naH 12


2vayam u tvA taditarTA indra tvAyantaH saKAyaH 
2kaRvA ukTeBir jarante 1

2na Gem anyad A papana vajrinn apaso navizwO 
2taved u stomaM ciketa 2

2iCanti devAH sunvantaM na svapnAya spfhayanti 
2yanti pramAdam atandrAH 3

2vayam indra tvAyavo 'Bi pra Ronumo vfzan 
2vidDi tv asya no vaso 4

2mA no nide ca vaktave 'ryo ranDIr arAvne 
2tve api kratur mama 5

2tvaM varmAsi sapraTaH puroyoDaS ca vftrahan 
2tvayA prati bruve yujA 6



2vArtrahatyAya Savase pftanAzAhyAya ca 
2indra tvA vartayAmasi 1

2arvAcInaM su te mana uta cakzuH Satakrato 
2indra kfRvantu vAGataH 2

2nAmAni te Satakrato viSvABir gIrBir Imahe 
2indrABimAtizAhye 3

2puruzwutasya DAmaBiH Satena mahayAmasi 
2indrasya carzaRIDftaH 4

2indraM vftrAya hantave puruhUtam upa bruve 
2Barezu vAjasAtaye 5

2vAjezu sAsahir Bava tvAm Imahe Satakrato 
2indra vftrAya hantave 6

2dyumnezu pftanAjye pftsutUrzu SravaHsu ca 
2indra sAkzvABimAtizu 7



2SuzmintamaM na Utaye dyumninaM pAhi jAgfvim 
2indra somaM Satakrato 1

2indriyARi Satakrato yA te janezu paYcasu 
2indra tAni ta A vfRe 2

2agann indra Sravo bfhad dyumnaM daDizva duzwaram 
2ut te SuzmaM tirAmasi 3

2arvAvato na A gahy aTo Sakra parAvataH 
2u loko yas te adriva indreha tata A gahi 4

2indro aNgaM mahad Bayam aBi zad apa cucyavat 
2sa hi sTiro vicarzaRiH 5

2indraS ca mflayAti no na naH paScAd aGaM naSat 
2BadraM BavAti naH puraH 6

2indra ASAByas pari sarvAByo aBayaM karat 
2jetA SatrUn vicarzaRiH 7



2ny U zu vAcaM pra mahe BarAmahe gira indrAya sadane vivasvataH 
2nU cid Di ratnaM sasatAm ivAvidan na duzwutir draviRodezu Sasyate 1

2duro aSvasya dura indra gor asi duro yavasya vasuna inas patiH 
2SikzAnaraH pradivo akAmakarSanaH saKA saKiByas tam idaM gfRImasi 2

2SacIva indra purukfd dyumattama taved idam aBitaS cekite vasu 
2ataH saMgfByABiBUta A Bara mA tvAyato jarituH kAmam UnayIH 3

2eBir dyuBir sumanA eBir induBir nirunDAno amatiM goBir aSvinA 
2indreRa dasyuM darayanta induBir yutadvezasaH sam izA raBemahi 4

2sam indra rAyA sam izA raBemahi saM vAjeBiH puruScandrEr aBidyuBiH 
2saM devyA pramatyA vIraSuzmayA goagrayASvAvatyA raBemahi 5

2te tvA madA amadan tAni vfzRyA te somAso vftrahatyezu satpate 
2yat kArave daSa vftrARy aprati barhizmate ni sahasrARi barhayaH 6

2yuDA yuDam upa Ged ezi DfzRuyA purA puraM sam idaM haMsy ojasA 
2namyA yad indra saKyA parAvati nibarhayo namuciM nAma mAyinam 7

2tvaM karaYjam uta parRayaM vaDIs tejizWayAtiTigvasya vartanI 
2tvaM SatA vaNgfdasyABinat puro 'nAnudaH parizUtA fjiSvanA 8
2tvam etAM janarAjYo dvir daSAbanDunA suSravasopajagmuzaH 
2zazwiM sahasrA navatiM nava Sruto ni cakreRa raTyA duzpadAvfRak 9

20,21.10a tvam AviTa suSravasaM tavotiBis tava trAmaBir indra tUrvayARam 
20,21.10c tva asmE kutsam atiTigvam AyuM mahe rAjYe yUne aranDanAyaH 10

20,21.11a ya udfcIndra devagopAH saKAyas te SivatamA asAma 
20,21.11c tvAM stozAma tvayA suvIrA drAGIya AyuH prataraM daDAnAH 11



2aBi tvA vfzaBA sute sutaM sfjAmi pItaye 
2tfmpA vy aSnuhI madam 1

2mA tvA mUrA avizyavo mopahasvAna A daBan 
2mAkIM brahmadvizo vanaH 2

2iha tvA goparIRasA mahe mandantu rADase 
2saro gOro yaTA piba 3

2aBi pra gopatiM girendram arca yaTA vide 
2sUnuM satyasya satpatim 4

2A harayaH sasfjrire 'ruzIr aDi barhizi 
2yatrABi saMnavAmahe 5

2indrAya gAva ASiraM duduhre vajriRe maDu 
2yat sIm upahvare vidat 6



2A tU na indra madryag GuvAnaH somapItaye 
2hariByAM yAhy adrivaH 1

2satto hotA na ftviyas tistire barhir Anuzak 
2ayujran prAtar adrayaH 2

2imA brahma brahmavAhaH kriyanta A barhiH sIda 
2vIhi SUra purolASam 3

2rAranDi savanezu Ra ezu stomezu vftrahan 
2ukTezv indra girvaRaH 4

2matayaH somapAm uruM rihanti Savasas patim 
2indraM vatsaM na mAtaraH 5

2sa mandasvA hy anDaso rADase tanvA mahe 
2na stotAraM nide karaH 6

2vayam indra tvAyavo havizmanto jarAmahe 
2uta tvam asmayur vaso 7

2mAre asmad vi mumuco haripriyArvAN yAhi 
2indra svaDAvo matsveha 8

2arvAYcaM tvA suKe raTe vahatAm indra keSinA 
2GftasnU barhir Asade 9



2upa naH sutam A gahi somam indra gavASiram 
2hariByAM yas te asmayuH 1

2tam indra madam A gahi barhizWAM grAvaBiH sutam 
2kuvin nv asya tfpRavaH 2

2indram itTA giro mamACAgur izitA itaH 
2Avfte somapItaye 3

2indraM somasya pItaye stomEr iha havAmahe 
2ukTeBiH kuvid Agamat 4

2indra somAH sutA ime tAn daDizva Satakrato 
2jaTare vAjinIvaso 5

2vidmA hi tvA DanaMjayaM vAjezu daDfzaM kave 
2aDA te sumnam Imahe 6

2imam indra gavASiraM yavASiraM ca naH piba 
2AgatyA vfzaBiH sutam 7

2tuByed indra sva okye somaM codAmi pItaye 
2eza rArantu te hfdi 8

2tvAM sutasya pItaye pratnam indra havAmahe 
2kuSikAso avasyavaH 9



2aSvAvati praTamo gozu gaCati suprAvIr indra martyas tavotiBiH 
2tam it pfRakzi vasunA BavIyasA sinDum Apo yaTABito vicetasaH 1

2Apo na devIr upa yanti hotriyam avaH paSyanti vitataM yaTA rajaH 
2prAcEr devAsaH pra Rayanti devayuM brahmapriyaM jozayante varA iva 2

2aDi dvayor adaDA ukTyaM vaco yatasrucA miTunA yA saparyataH 
2asaMyatto vrate te kzeti puzyati BadrA Saktir yajamAnAya sunvate 3

2Ad aNgirAH praTamaM daDire vaya idDAgnayaH SamyA ye sukftyayA 
2sarvaM paReH sam avindanta Bojanam aSvAvantaM gomantam A paSuM naraH 4

2yajYEr aTarvA praTamaH paTas tate tataH sUryo vratapA vena Ajani 
2A gA Ajad uSanA kAvyaH sacA yamasya jAtam amftaM yajAmahe 5

2barhir vA yat svapatyAya vfjyate 'rko vA Slokam AGozate divi 
2grAvA yatra vadati karur ukTyas tasyed indro aBipitvezu raRyati 6

2progrAM pItiM vfzRa iyarmi satyAM prayE sutasya haryaSva tuByam 
2indra DenABir iha mAdayasva DIBir viSvABiH SacyA gfRAnaH 7



2yogeyoge tavastaraM vAjevAje havAmahe 
2saKAya indram Utaye 1

2A GA gamad yadi Sravat sahasriRIBir UtiBiH 
2vAjeBir upa no havam 2

2anu pratnasyOkaso huve tuvipratiM naram 
2yaM te pUrvaM pitA huve 3

2yuYjanti braDnam aruzaM carantaM pari tasTuzaH 
2rocante rocanA divi 4

2yuYjanti asya kAmyA harI vipakzasA raTe 
2SoRA DfzRU nfvAhasA 5

2ketuM kfRvann aketave peSo maryA apeSase 
2sam uzadBir ajAyaTAH 6



2yad indrAhaM yaTA tvam ISIya vasva eka it 
2stotA me gozaKA syAt 1

2Sikzeyam asmE ditseyaM SacIpate manIziRe 
2yad ahaM gopatiH syAm 2

2Denuz wa indra sUnftA yajamAnAya sunvate 
2gAm aSvaM pipyuzI duhe 3

2na te vartAsti rADasa indra devo na martyaH 
2yad ditsasi stuto maGam 4

2yajYa indram avarDayad yad BUmiM vy avartayat 
2cakrARa opaSaM divi 5

2vAvfDAnasya te vayaM viSvA DanAni jigyuzaH 
2Utim indrA vfRImahe 6



2vy antarikzam atiran made somasya rocanA 
2indro yad aBinad valam 1

2ud gA Ajad aNgiroBya Aviz krRvan guhA satIH 
2arvAYcaM nunude valam 2

2indreRa rocanA divo dflhAni dfMhitAni ca 
2sTirARi na parARude 3

2apAm Urmir madann iva stoma indrAjirAyate 
2vi te madA arAjizuH 4



2tvaM hi stomavarDana indrAsy ukTavarDanaH 
2stotFRAm uta Badrakft 1

2indram it keSinA harI somapeyAya vakzataH 
2upa yajYaM surADasam 2

2apAM Penena namuceH Sira indrod avartayaH 
2viSvA yad ajaya spfDaH 3

2mAyABir utsisfpsata indra dyAm ArurukzataH 
2ava dasyUMr aDUnuTAH 4

2asunvAm indra saMsadaM vizUcIM vy anASayaH 
2somapA uttaro Bavan 5



2pra te mahe vidaTe SaMsizaM harI pra te vanve vanuzo haryataM madam 
2GftaM na yo hariBiS cAru secata A tvA viSantu harivarpasaM giraH 1

2hariM hi yonim aBi ye samasvaran hinvanto harI divyaM yaTA sadaH 
2A yaM pfRanti hariBir na Denava indrAya SUSaM harivantam arcata 2

2so asya vajro harito ya Ayaso harir nikAmo harir A gaBastyoH 
2dyumnI suSipro harimanyusAyaka indre ni rUpA haritA mimikzire 3

2divi na ketur aDi DAyi haryato vivyacad vajro harito na raMhyA 
2tudad ahiM hariSipro ya AyasaH sahasraSokA aBavad DarimBaraH 4

2tvaMtvam aharyaTA upastutaH pUrveBir indra harikeSa yajvaBiH 
2tvaM haryasi tava viSvam ukTyam asAmi rADo harijAta haryatam 5



2tA vajriRaM mandinaM stomyaM mada indraM raTe vahato haryatA harI 
2purURy asmE savanAni haryata indrAya somA harayo daDanvire 1

2araM kAmAya harayo daDamire sTirAya hinvan harayo harI turA 
2arvadBir yo hariBir jozam Iyate so asya kAmaM harivantam AnaSe 2

2hariSmaSArur harikeSa Ayasas turaspeye yo haripA avarData 
2arvadBir yo hariBir vAjinIvasur ati viSvA duritA pArizad DarI 3

2Sruveva yasya hariRI vipetatuH Sipre vAjAya hariRI daviDvataH 
2pra yat kfte camase marmfjad DarI pItvA madasya haryatasyAnDasaH 4

2uta sma sadna haryatasya pastyor atyo na vAjaM harivAM acikradat 
2mahI cid Di DizaRAharyad ojasA bfhad vayo daDize haryatas cid A 5



2A rodasI haryamARo mahitvA navyaMnavyaM haryasi manma nu priyam 
2pra pastyam asura haryataM gor Aviz kfDi haraye sUryAya 1

2A tvA haryantaM prayujo janAnAM raTe vahantu hariSipram indra 
2pibA yaTA pratiBftasya maDvo haryan yajYaM saDamAde daSoRim 2

2apAH pUrvezAM harivaH sutAnAm aTo idaM savanaM kevalaM te 
2mamadDi somaM maDumantam indra satrA vfzaM jaTara A vfzasva 3



2apsu DUtasya harivaH pibeha nfBiH sutasya jaWaraM pfRasva 
2mimikzur yam adraya indra tuByaM teBir varDasva madam ukTavAhaH 1

2progrAM pItiM vfzRa iyarmi satyAM prayE sutasya haryaSva tuByam 
2indra DenABir iha mAdayasva DIBir viSvABiH SacyA gfRAnaH 2

2UtI SacIvas tava vIryeRa vayo daDAnA uSija ftajYAH 
2prajAvad indra maMso duroRe tasTur gfRantaH saDamAdyAsaH 3



2yo jAta eva praTamo manasvAn devo devAn kratunA paryamUzat 
2yasya SuzmAd rodasI aByasetAM nfmRasya mahnA sa janAsa indraH 1

2yaH pfTivIM vyaTamAnAm adfMhad yaH parvatAn prakupitAM aramRAt 
2yo antarikzaM vimame varIyo yo dyAm astaBnAt sa janAsa indraH 2

2yo hatvAhim ariRAt sapta sinDUn yo gA udAjad apaDA valasya 
2yo aSmanor antar agniM jajAna saMvfk samatsu sa janAsa indraH 3

2yenemA viSvA cyavanA kftAni yo dAsaM varRam aDaraM guhAkaH 
2SvaGnIva yo jigIvAM lakzam Adad aryaH puzwAni sa janAsa indraH 4

2yaM smA pfCanti kuha seti Goram utem Ahur nEzo astIty enam 
2so aryaH puzwIr vija ivA minAti Srad asmE Datta sa janAsa indraH 5

2yo raDrasya coditA yaH kfSasya yo brahmaRo nADamAnasya kIreH 
2yuktagrAvRo yo 'vitA suSipraH sutasomasya sa janAsa indraH 6

2yasyASvAsaH pradiSi yasya gAvo yasya grAmA yasya viSve raTAsaH 
2yaH sUryaM ya uzasaM jajAna yo apAM netA sa janAsa indraH 7

2yaM krandasI saMyatI vihvayete pare 'vare uBayA amitrAH 
2samAnaM cid raTam AtasTivAMsA nAnA havete sa janAsa indraH 8

2yasmAn na fte vijayante janAso yaM yuDyamAnA avase havante 
2yo viSvasya pratimAnaM baBUva yo acyutacyut sa janAsa indraH 9
20,34.10a yaH Sasvato mahy eno daDAnAn amanyamAnAM CarvA jaGAna 
20,34.10c yaH SarDate nAnudadAti SfDyAM yo dasyor hantA sa janAsa indraH 10

20,34.11a yaH SamBaraM parvatezu kziyantaM catvAriMSyAM Sarady anvavindat 
20,34.11c ojAyamAnaM yo ahiM jaGAna dAnuM SayAnaM sa janAsa indraH 11

20,34.12a yaH SamBaraM paryatarat kasIBir yo 'cArukAsnApibat sutasya 
20,34.12c antar girO yajamAnaM bahuM janaM yasminn AmUrCat sa janAsa indraH 12

20,34.13a yaH saptaraSmir vfzaBas tuvizmAn avAsfjat sartave sapta sinDUn 
20,34.13c yo rOhiRam asPurad vajrabAhur dyAm ArohantaM sa janAsa indraH 13

20,34.14a dyAvA cid asmE pfTivI mamete SuzmAc cid asya parvatA Bayante 
20,34.14c yaH somapA nicito vajrabAhur yo vajrahastaH sa janAsa indraH 14

20,34.15a yaH sunvantam avati yaH pacantaM yaH SaMsantaM yaH SaSamAnam UtI 
20,34.15c yasya brahma varDanaM yasya somo yasyedaM rADaH sa janAsa indraH 15

20,34.16a jAto vy aKyat pitror upasTe Buvo na veda janituH parasya 
20,34.16c stavizyamARo no yo asmad vratA devAnAM sa janAsa indraH 16

20,34.17a yaH somakAmo haryaSvaH sUrir yasmAd rejante BuvanAni viSvA 
20,34.17c yo jaGAna SambaraM yaS ca SuzRaM ya ekavIraH sa janAsa indraH 17

20,34.18a yaH sunvate pacate duDra A cid vAjaM dardarzi sa kilAsi satyaH 
20,34.18c vayaM ta indra viSvaha priyAsaH suvIrAso vidaTam A vadema 18



2asmA id u pra tavase turAya prayo na harmi stomaM mAhinAya 
2fcIzamAyADrigava oham indrAya brahmARi rAtatamA 1

2asmA id u praya iva pra yaMsi BarAmy AngUzaM bADe suvfkti 
2indrAya hfdA manasA manIzA pratnAya patye Diyo marjayanta 2

2asmA id u tyam upamaM svarzAM BarAmy ANgUzam Asyena 
2maMhizWam aCoktiBir matInAM suvfktiBiH sUriM vAvfDaDyE 3

2asmA id u stomaM saM hinomi raTaM na tazweva tatsinAya 
2giraS ca girvAhase suvfktIndrAya viSvaminvaM meDirAya 4

2asmA id u saptim iva SravasyendrAyArkaM juhvA sam aYje 
2vIram dAnOkasaM vandaDyE purAM gUrtaSravasaM darmARam 5

2asmA id u tvazwA takzad vajraM svapastamaM svaryaM raRAya 
2vftrasya cid vidad yena marma tujann ISAnas tujatA kiyeDAH 6

2asyed u mAtuH savanezu sadyo mahaH pituM papivAM cArv annA 
2muzAyad vizRuH pacataM sahIyAn viDyad varAhaM tiro adrim astA 7

2asmA id u gnAS cid devapatnIr indrAyArkam ahihatya UvuH 
2pari dyAvApfTivI jaBra urvI nAsya te mahimAnaM pari zwaH 8

2asyed eva pra ririce mahitvaM divas pfTivyAH pary antarikzAt 
2svarAl indro dama A viSvagUrtaH svarir amatro vavakze raRAya 9

20,35.10a asyed eva SavasA SuSantaM vi vfScad vajreRa vftram indraH 
20,35.10c gA na vrARA avanIr amuYcad aBi Sravo dAvane sacetAH 10

20,35.11a asyed u tvezasA ranta sinDavaH pari yad vajreRa sIm ayaCat 
20,35.11c ISAnakfd dASuze daSasyan turvItaye gADaM turvaRiH kaH 11

20,35.12a asmA id u pra BarA tUtujAno vftrAya vajram ISAnaH kiyeDAH 
20,35.12c gor na parva vi radA tiraScezyann arRAMsy apAM caraDyE 12

20,35.13a asyed u pra brUhi pUrvyARi turasya karmARi navya ukTEH 
20,35.13c yuDe yad izRAna AyuDAny fGAyamARo niriRAti SatrUn 13

20,35.14a asyed u BiyA girayaS ca dflhA dyAvA ca BUmA januzas tujete 
20,35.14c upo venasya joguvAna oRiM sadyo Buvad vIryAya noDAH 14

20,35.15a asmA id u tyad anu dAyy ezAm eko yad vavne BUrer ISAnaH 
20,35.15c prEtaSaM sUrye paspfDAnaM sOvaSvye suzvim Avad indraH 15

20,35.16a evA te hAriyojanA suvfktIndra brahmARi gotamAso akran 
20,35.16c Ezu viSvapeSasaM DiyaM DAH prAtar makzU DiyAvasur jagamyAt 16



2ya eka id DavyaS carzaRInAm indraM taM gIrBir aBy arca ABiH 
2yaH patyate vfzaBo vfzRyAvAnt satyaH satvA purumAyaH sahasvAn 1

2tam u naH pUrve pitaro navagvAH sapta viprAso aBi vAjayantaH 
2nakzaddABaM taturiM parvatezWAm adroGavAcaM matiBiH SavizWam 2

2tam Imahe indram asya rAyaH puruvIrasya nfvataH purukzoH 
2yo azkfDoyur ajaraH svarvAn tam A Bara harivo mAdayaDyE 3

2tan no vi voco yadi te purA cij jaritAra AnaSuH sumnam indra 
2kas te BAgaH kiM vayo duDra KiduH puruhUta purUvaso 'suraGnaH 4

2taM pfCantI vajrahastaM raTezWAm indraM vepI vakvarI yasya nU gIH 
2tuvigrABaM tuvikUrmiM raBodAM gAtum ize nakzate tumram aCa 5

2ayA ha tyaM mAyayA vAvfDAnaM manojuvA svatavaH parvatena 
2acyutA cid vIlitA svojo rujo vi dflhA DfzatA virapSin 6

2tam vo DiyA navyasyA SavizWam pratnaM pratnavat paritaMsayaDyE 
2sa no vakzad animAnaH suvahnendro viSvAny ati durgahARi 7

2A janAya druhvaRe pArTivAni divyAni dIpayo 'ntarikzA 
2tapA vfzan viSvataH SocizA tAn brahmadvize Socaya kzAm apaS ca 8

2Buvo janasya divyasya rAjA pArTivasya jagatas tvezasaMdfk 
2Dizva vajraM dakziRa indra haste viSvA ajurya dayase vi mAyAH 9

20,36.10a A saMyatam indra RaH svastiM SatrutUryAya bfhatIm amfDrAm 
20,36.10c yayA dAsAny AryARi vftrA karo vajrint sutukA nAhuzARi 10

20,36.11a sa no niyudBiH puruhUta veDo viSvavArABir A gahi prayajyo 
20,36.11c na yA adevo varate na deva ABir yAhi tUyam A madryadrik 11



2yas tigmaSfNgo vfzaBo na BImaH ekaH kfzwIS cyavayati pra viSvAH 
2yaH SaSvato adASuzo gayasya prayantAsi suzvitarAya vedaH 1

2tvaM ha tyad indra kutsam AvaH SuSrUzamARas tanvA samarye 
2dAsaM yac SuzRam kuyavaM ny asmA aranDaya ArjuneyAya Sikzan 2

2tvaM DfzRo DfzatA vItahavyaM prAvo viSvABir UtiBiH sudAsam 
2pra pOrukutsiM trasadasyum AvaH kzetrasAtA vftrahatyezu pUrum 3

2tvaM nfBir nfmaRo devavItO BUrIRi vftrA haryaSva haMsi 
2tvaM ni dasyuM cumuriM DuniM cAsvApayo daBItaye suhantu 4

2tava cyOtnAni vajrahasta tAni nava yat puro navatiM ca sadyaH 
2niveSane SatatamAvivezIr ahaM ca vftraM namucim utAhan 5

2sanA tA ta indra BojanAni rAtahavyAya dASuze sudAse 
2vfzRe te harI vfzaRA yunajmi vyantu brahmARi puruSAka vAjam 6

2mA te asyAM sahasAvan parizwAv aGAya BUma harivaH parAdO 
2trAyasva no 'vfkeBir varUTEs tava priyAsaH sUrizu syAma 7

2priyAsa it te maGavann aBizwO naro madema SaraRe saKAyaH 
2ni turvaSaM ni yAdvaM SiSIhy atiTigvAya SaMsyaM karizyan 8

2sadyaS cin nu te maGavann aBizwO naraH SaMsanty ukTaSAsa ukTA 
2ye te haveBir vi paRIMr adASann asmAn vfRIzva yujyAya tasmE 9

20,37.10a ete stomA narAM nftama tuByam asmadryaYco dadato maGAni 
20,37.10c tezAm indra vftrahatye Sivo BUH saKA ca SUro 'vitA ca nfRAm 10

20,37.11a nU indra SUra stavamAna UtI brahmajUtas tanvA vAvfDasva 
20,37.11c upa no vAjAn mimIhy upa stIn yuyaM pAta svastiBiH sadA naH 11



2A yAhi suzumA hi ta indra somaM pibA imam 
2edaM barhiH sado mama 1

2A tvA brahmayujA harI vahatAm indra keSinA 
2upa brahmARi naH SfRu 2

2brahmARas tvA vayaM yujA somapAm indra sominaH 
2sutAvanto havAmahe 3

2indram id gATino bfhad indram arkeBir arkiRaH 
2indraM vARIr anUzata 4

2indra id DaryoH sacA saMmiSla A vacoyujA 
2indro vajrI hiraRyayaH 5

2indro dIrGAya cakzasa A sUryaM rohayad divi 
2vi goBir adrim Erayat 6



2indraM vo viSvatas pari havAmahe janeByaH 
2asmAkam astu kevalaH 1

2vy antarikzam atiran made somasya rocanA 
2indro yad aBinad valam 2

2ud gA Ajad aNgiroBya Aviz kfRvan guhA satIH 
2arvAYcaM nunude valam 3

2indreRa rocanA divo dflhAni dfMhitAni ca 
2sTirARi na parARude 4

2apAm Urmir madann iva stoma indrAjirAyate 
2vi te madA arAjizuH 5



2indreRa saM hi dfkzase saMjagmAno abiByuzA 
2mandU samAnavarcasA 1

2anavadyEr aBidyuBir maKaH sahasvad arcati 
2gaREr indrasya kAmyEH 2

2Ad aha svaDAm anu punar garBatvam erire 
2daDAnA nAma yajYiyam 3



2indro daDIco asTaBir vftrARy apratizkutaH 
2jaGAna navatIr nava 1

2iCan aSvasya yac CiraH parvatezv apaSritam 
2tad vidac CaryaRAvati 2

2atrAha gor amanvata nAma tvazwur apIcyam 
2itTA candramaso gfhe 3



2vAcam azwApadIm ahaM navasraktim ftaspfSam 
2indrAt pari tanvam mame 1

2anu tvA rodasI uBe krakzamARam akfpetAm 
2indra yad dasyuhABavaH 2

2uttizWann ojasA saha pItvI Sipre avepayaH 
2somam indra camU sutam 3



2BinDi viSvA apa dvizaH bADo jahI mfDaH 
2vasu spArhaM tad A Bara 1

2yad vIlAv indra yat sTire yat parSAne parABftam 
2vasu spArhaM tad A Bara 2

2yasya te viSvamAnuzo BUrer dattasya vedati 
2vasu spArhaM tad A Bara 3



2pra samrAjaM carzaRInAm indraM stotA navyaM gIrBiH 
2naraM nfzAhaM maMhizWam 1

2yasminn ukTAni raRyanti viSvAni ca Sravasya 
2apAm avo na samudre 2

2taM suzwutyA vivAse jyezWarAjaM Bare kftnum 
2maho vAjinaM saniByaH 3



2ayam u te sam atasi kapota iva garBaDim 
2vacas tac cin na ohase 1

2stotraM rADAnAM pate girvAho vIra yasya te 
2viBUtir astu sUnftA 2

2UrDvas tizWA na Utaye 'smin vAje Satakrato 
2sam anyezu bravAvahE 3



2praRetAram vasyo aCA kartAraM jyotiH samatsu 
2sAsahvAMsam yuDAmitrAn 1

2sa naH papriH pArayAti svasti nAvA puruhUtaH 
2indro viSvA ati dvizaH 2

2sa tvaM na indra vAjoBir daSasyA ca gAtuyA ca 
2aCA ca naH sumnaM nezi 3



2tam indraM vAjayAmasi mahe vftrAya hantave 
2sa vfzA vfzaBo Buvat 1

2indraH sa dAmane kfta ojizWaH sa made hitaH 
2dyumnI SlokI sa somyaH 2

2girA vajro na saMBftaH sabalo anapacyutaH 
2vavakza fzvo astftaH 3

2indram id gATino bfhad indram arkeBir arkiRaH 
2indraM vARIr anUzata 4

2indra id DaryoH sacA saMmiSla A vacoyujA 
2indro vajrI hiraRyayaH 5

2indro dIrGAya cakzasa A sUryaM rohayad divi 
2vi goBir adrim Erayat 6

2A yAhi suzumA hi ta indra somaM pibA imam 
2edaM barhiH sado mama 7

2A tvA brahmayujA harI vahatAm indra keSinA 
2upa brahmARi naH SfRu 8

2brahmARas tvA vayaM yujA somapAm indra sominaH 
2sutAvanto havAmahe 9

20,47.10a yuYjanti braDnam aruzaM carantaM pari tasTuzaH 
20,47.10c rocante rocanA divi 10

20,47.11a yuYjanty asya kAmyA harI vipakzasA raTe 
20,47.11c SoRA DfzRU nfvAhasA 11

20,47.12a ketuM kfRvann aketave peSo maryA apeSase 
20,47.12c sam uzadBir ajAyaTAH 12
20,47.13a ud u tyaM jAtavedasaM devaM vahanti ketavaH 
20,47.13c dfSe viSvAya sUryam 13

20,47.14a apa tye tAyavo yaTA nakzatrA yanty aktuBiH 
20,47.14c sUrAya viSvacakzase 14

20,47.15a adfSrann asya ketavo vi raSmayo janAM anu 
20,47.15c BrAjanto agnayo yaTA 15

20,47.16a taraRir viSvadarSato jyotizkfd asi sUrya 
20,47.16c viSvam A BAsi rocana 16

20,47.17a pratyaN devAnAM viSaH pratyaNN ud ezi mAnuzIH 
20,47.17c pratyaN viSvaM svar dfSe 17

20,47.18a yenA pAvaka cakzasA BuraRyantaM janAM anu 
20,47.18c tvaM varuRa paSyasi 18

20,47.19a vi dyAm ezi rajas pfTv ahar mimAno aktuBiH 
20,47.19c paSyaM janmAni sUrya 19

20,47.20a sapta tvA harito raTe vahanti deva sUrya 
20,47.20c SocizkeSam vicakzaRam 20

20,47.21a ayukta sapta SunDyuvaH sUro raTasya naptyaH 
20,47.21c tABir yAti svayuktiBiH 21



2aBi tvA varcasA giraH siYcanty A caraRyuvaH 
2aBi vatsaM na DenavaH 1

2tA arzanti SuBriyaH pfYcatIr varcasA payaH 
2jAtaM janir yaTA hfdA 2

2vajrApavasADyaH kIrtir mriyamARam Avahan 
2mahyam Ayur GftaM payaH 3

2AyaM gOH pfSnir akramId asadan mAtaraM puraH 
2pitaraM ca prayant svaH 4

2antaS carati rocanA asya prARAd apAnataH 
2vy aKyan mahizaH svaH 5

2triMSad DAmA vi rAjati vAk pataNgo aSiSriyat 
2prati vastor ahar dyuBiH 6



2yac CakrA vAcam Aruhann antarikzaM sizAsaTaH 
2saM devA amadan vfzA 1

2Sakro vAcam aDfzwAyor uvAco aDfzRuhi 
2maMhizWa A madardivi 2

2Sakro vAcam aDfzRuhi DAmaDarman vi rAjati 
2vimadan barhir Asaran 3

2taM vo dasmam ftIzahaM vasor mandAnam anDasaH 
2aBi vatsaM na svasarezu Denava indraM gIrBir navAmahe 4

2dyukzaM sudAnuM tavizIBir Avftam giriM na puruBojasam 
2kzumantaM vAjaM SatinaM sahasriRaM makzU gomantam Imahe 5

2tat tvA yAmi suvIryaM tad brahma pUrvacittaye 
2yenA yatiByo Bfgave Dane hite yena praskaRvam AviTa 6

2yenA samudram asfjo mahIr apas tad indra vfzRi te SavaH 
2sadyaH so asya mahimA na saMnaSe yaM kzoRIr anucakrade 7



2kan navyo atasInAM turo gfRIta martyaH 
2nahI nv asya mahimAnam indriyaM svar gfRanta AnaSuH 1

2kad u stuvanta ftayanta devata fziH ko vipra ohate 
2kadA havaM maGavann indra sunvataH kad u stuvata A gamaH 2



2aBi pra vaH surADasam indram arca yaTA vide 
2yo jaritfByo maGavA purUvasuH sahasreReva Sikzati 1

2SatAnIkeva pra jigAti DfzRuyA hanti vftrARi dASuze 
2girer iva pra rasA asya pinvire datrARi puruBojasaH 2

2pra su SrutaM surADasam arcA Sakram aBizwaye 
2yaH sunvate stuvate kAmyaM vasu sahasreReva maMhate 3

2SatAnIkA hetayo asya duzwarA indrasya samizo mahIH 
2girir na BujmA maGatsu pinvate yad IM sutA amandizuH 4



2vayaM Ga tvA sutAvanta Apo na vfktabarhizaH 
2pavitrasya prasravaRezu vftrahan pari stotAra Asate 1

2svaranti tvA sute naro vaso nireka ukTinaH 
2kadA sutaM tfzARa oka A gama indra svabdIva vaMsagaH 2

2kaRveBir DfzRav A Dfsad vAjaM darzi sahasriRam 
2piSaNgarUpaM maGavan vicarzaRe makzU gomantam Imahe 3



2ka IM veda sute sacA pibantaM kad vayo daDe 
2ayaM yaH puro viBinatty ojasA mandAnaH Sipry anDasaH 1

2dAnA mfgo na vAraRaH purutrA caraTaM daDe 
2nakiz wvA ni yamad A sute gamo mahAS carasy ojasA 2

2ya ugraH sann anizwfta sTiro raRAya saMskftaH 
2yadi stotur maGavA SfRavad DavaM nendro yozaty A gamat 3



2viSvAH pftanA aBiBUtaraM naraM sajUs tatakzur indraM jajanuS ca rAjase 
2kratvA varizWaM vara Amurim utogram ojizWaM tavasaM tarasvinam 1

2sam IM reBAso asvarann indraM somasya pItaye 
2svarpatiM yad IM vfDe Dftavrato hy ojasA sam UtiBiH 2

2nemiM namanti cakzasA mezaM viprA aBisvarA 
2sudItayo vo adruho 'pi karRe tarasvinaH sam fkvaBiH 3



2tam indraM johavImi maGavAnam ugraM satrA daDAnam apratizkutaM SavAMsi 
2maMhizWo gIrBir A ca yajYiyo vavartad rAye no viSvA supaTA kfRotu vajrI 1

2yA indra Buja ABaraH svarvAM asureByaH 
2stotAram in maGavann asya varDaya ye ca tve vfktabarhizaH 2

2yam indra daDize tvam aSvaM gAM BAgam avyayam 
2yajamAne sunvati dakziRAvati tasmin taM Dehi mA paRO 3



2indro madAya vAvfDe Savase vftrahA nfBiH 
2tam in mahatsv AjizUtem arBe havAmahe sa vAjezu pra no 'vizat 1

2asi hi vIra senyo 'si BUri parAdadiH 
2asi daBrasya cid vfDo yajamAnAya Sikzasi sunvate BUri te vasu 2

2yad udIrata Ajayo DfzRave DIyate DanA 
2yukzvA madacyutA harI kaM hanaH kaM vasO daDo 'smAM indra vasO daDaH 3

2mademade hi no dadir yUTA gavAm fjukratuH 
2saM gfBAya puru SatoBayAhastyA vasu SiSIhi rAya A Bara 4

2mAdayasva sute sacA Savase SUra rADase 
2vidmA hi tvA purUvasum upa kAmAnt sasfjmahe 'TA no 'vitA Bava 5

2ete ta indra jantavo viSvaM puzyanti vAryam 
2antar hi Kyo janAnAm aryo vedo adASuzAM tezAM no veda A Bara 6



2surUpakftnum Utaye suduGAm iva goduhe 
2juhUmasi dyavidyavi 1

2upa naH savanA gahi somasya somapAH piba 
2godA id revato madaH 2

2aTA te antamAnAM vidyAma sumatInAm 
2mA no ati Kya A gahi 3

2SuzmintamaM na Utaye dyumninaM pAhi jAgfvim 
2indra somaM Satakrato 4

2indriyARi Satakrato yA te janezu paYcasu 
2indra tAni ta A vfRe 5

2agann indra Sravo bfhad dyumnaM daDizva duzwaram 
2ut te SuzmaM tirAmasi 6

2arvAvato na A gahy aTo Sakra parAvataH 
2u loko yas te adriva indreha tata A gahi 7

2indro aNga mahad Bayam aBI zad apa cucyavat 
2sa hi sTiro vicarzaniH 8

2indraS ca mflayAti no na naH paScAd aGaM naSat 
2BadraM BavAti naH puraH 9

20,57.10a indra ASAByas pari sarvAByo aBayaM karat 
20,57.10c jetA SatrUn vicarzaRiH 10

20,57.11a ka IM veda sute sacA pibantaM kad vayo daDe 
20,57.11c ayaM yaH puro viBinatty ojasA mandAnaH Sipry anDasaH 11

20,57.12a dAnA mfgo na vAraRaH purutrA caraTaM daDe 
20,57.12c nakiz wvA ni yamad A sute gamo mahAMS carasy ojasA 12

20,57.13a ya ugraH sann anizwfta sTiro raRAya saMskftaH 
20,57.13c yadi stotur maGavA SfRavad DavaM nendro yozaty A gamat 13

20,57.14a vayaM Ga tvA sutAvanta Apo na vfktabarhizaH 
20,57.14c pavitrasya prasravaRezu vftrahan pari stotAra Asate 14

20,57.15a svaranti tvA sute naro vaso nireka ukTinaH 
20,57.15c kadA sutaM tfzARa oka A gama indra svabdIva vaMsagaH 15

20,57.16a kaRveBir DfzRav A Dfzad vAjaM darzi sahasriRam 
20,57.16c piSaNgarUpaM maGavan vicarzaRe makzU gomantam Imahe 16



2SrAyanta iva sUryaM viSved indrasya Bakzata 
2vasUni jAte janamAna ojasA prati BAgaM na dIDima 1

2anarSarAtiM vasudAm upa stuhi BadrA indrasya rAtayaH 
2so asya kAmaM viDato na rozati mano dAnAya codayan 2

2baR mahAM asi sUrya baq Aditya mahAM asi 
2mahas te sato mahimA panasyate 'dDA deva mahAM asi 3

2baw sUrya SravasA mahAM asi satrA deva mahAM asi 
2mahnA devAnAm asuryaH purohito viBu jyotir adAByam 4



2ud u tye maDu mattamA gira stomAsa Irate 
2satrAjito DanasA akzitotayo vAjayanto raTA iva 1

2kaRvA iva BfgavaH sUrya iva viSvam id DItam AnaSuH 
2indraM stomeBir mahayanta AyavaH priyameDAso asvaran 2

2ud in nv asya ricyate 'MSo DanaM na jigyusaH 
2ya indro harivAn na daBanti taM ripo dakzaM daDAti somini 3

2mantram aKarvaM suDitaM supeSasaM daDAta yajYiyezv A 
2pUrvIS cana prasitayas taranti taM ya indre karmaRA Buvat 4


2evA hy asi vIrayur evA SUra uta sTiraH 
2evA te rADyaM manaH 1

2evA rAtis tuvImaGa viSveBir DAyi DAtfBiH 
2aGA cid indra me sacA 2

2mo zu brahmeva tandrayur Buvo vAjAnAM pate 
2matsvA sutasya gomataH 3

2evA hy asya sUnftA virapSI gomatI mahI 
2pakvA SAKA na dASuze 4

2evA hi te viBUtaya Utaya indra mAvate 
2sadyaS cit santi dASuze 5

2evA hy asya kAmyA stoma ukTaM ca SaMsyA 
2indrAya somapItaye 6



2taM te madaM gfRImasi vfzaRaM pftsu sAsahim 
2u lokakftnum adrivo hariSriyam 1

2yena jyotImzy Ayave manave ca vivediTa 
2mandAno asya barhizo vi rAjasi 2

2tad adyA cit ta ukTino 'nu zwuvanti pUrvaTA 
2vfzapatnIr apo jayA divedive 3

2tam v aBi pra gAyata puruhUtaM puruzwutam 
2indraM gIrBis tavizam A vivAsata 4
2yasya dvibarhaso bfhat saho dADAra rodasI 
2girIMr ajrAM apaH svar vfzatvanA 5

2sa rAjasi puruzwutaM eko vftrARi jiGnase 
2indra jEtrA Sravasya ca yantave 6



2vayam u tvAm apUrvya sTUraM na kac cid Baranto 'vasyavaH 
2vAje citraM havAmahe 1

2upa tvA karmann Utaye sa no yuvograS cakrAma yo Dfzat 
2tvAm id Dy avitAraM vavfmahe saKAya indra sAnasim 2

2yo na idamidaM purA pra vasya AninAya tam u va stuze 
2saKAya indram Utaye 3

2haryaSvaM satpatiM carzaRIsahaM sa hi zmA yo amandata 
2A tu naH sa vayati gavyam aSvyaM stotfByo maGavA Satam 4
2indrAya sAma gAyata viprAya bfhate bfhat 
2Darmakfte vipaScite panasyave 5

2tvam indrABiBUr asi tvaM sUryam arocayaH 
2viSvakarmA viSvadevo mahAM asi 6

2viBrAjaM jyotizA svar agaCo rocanaM divaH 
2devAs ta indra saKyAya yemire 7

2tam v aBi pra gAyata puruhUtaM puruzwutam 
2indraM gIrBis tavizam A vivAsata 8

2yasya dvibarhaso bfhat saho dADAra rodasI 
2girIMr ajrAM apaH svar vfzatvanA 9
20,62.10a sa rAjasi puruzwutaM eko vftrARi jiGnase 
20,62.10c indra jEtra Sravasya ca yantave 10


2imA nu kaM BuvanA sIzaDAmendraS ca viSve ca devAH 
2yajYaM ca nas tanvaM ca prajAM cAdityEr indraH saha cIkxpAti 1

2AdityEr indraH sagaRo marudBir asmAkaM BUtv avitA tanUnAm 
2hatvAya devA asurAn yad Ayan devA devatvam aBirakzamARAH 2

2pratyaYcam arkam anayaM CacIBir Ad it svaDAm izirAM pary apaSyan 
2ayA vAjaM devahitaM sanema madema SatahimAH suvIrAH 3

2ya eka id vidayate vasu martAya dASuze 
2ISAno apratizkuta indro aNga 4

2kadA martam arADasaM padA kzumpam iva sPurat 
2kadA naH SuSravad gira indro aNga 5

2yaS cid Di tvA bahuBya A sutAvAM AvivAsati 
2ugraM tat patyate Sava indro aNga 6

2ya indra somapAtamo madaH SavizWa cetati 
2yenA haMsi ny attriRaM tam Imahe 7

2yenA daSagvam aDriguM vepayantaM svarRaram 
2yenA samudram AviTA tam Imahe 8

2yena sinDuM mahIr apo raTAM iva pracodayaH 
2panTAm ftasya yAtave tam Imahe 9



2endra no gaDi priyaH satrAjid agohyaH 
2girir na viSvatas pfTuH patir divaH 1

2aBi hi satya somapA uBe baBUTa rodasI 
2indrAsi sunvato vfDaH patir divaH 2

2tvaM hi SaSvatInAm indra dartA purAm asi 
2hantA dasyor manor vfDaH patir divaH 3

2ed u maDvo madintaraM siYca vADvaryo anDasaH 
2evA hi vIra stavate sadAvfDaH 4

2indra sTAtar harIRAM nakiz te pUrvyastutim 
2ud AnaMSa SavasA na BandanA 5

2taM vo vAjAnAM patim ahUmahi SravasyavaH 
2aprAyuBir yajYeBir vAvfDenyam 6



2eto nv indraM stavAma saKAya stomyaM naram 
2kuzwIr yo viSvA aBy asty eka it 1

2agoruDAya gavize dyukzAya dasmyaM vacaH 
2GftAt svAdIyo maDunaS ca vocata 2

2yasyAmitAni vIryA na rADaH paryetave 
2jyotir na viSvam aBy asti dakziRA 3



2stuhIndraM vyaSvavad anUrmiM vAjinaM yamam 
2aryo gayaM maMhamAnaM vi dASuze 1

2evA nUnam upa stuhi vEyaSva daSamaM navam 
2suvidvAMsaM carkftyaM caraRInAm 2

2vetTA hi nirftInAM vajrahasta parivfjam 
2aharahaH SunDyuH paripadAm iva 3



2vanoti hi sunvan kzayaM parIRasaH sunvAno hi zmA yajaty ava dvizo devAnAm ava dvizaH 
2sunvAna it sizAsati sahasrA vAjy avftaH 
2sunvAnAyendro dadAty ABuvaM rayiM dadAty ABuvam 1

2mo zu vo asmad aBi tAni pOMsyA sanA BUvan dyumnAni mota jArizur asmat purota jArizuH 
2yad vaS citraM yugeyuge navyaM GozAd amartyam 
2asmAsu tan maruto yac ca duzwaraM diDftA yac ca duzwaram 2

2agniM hotAram manye dAsvantaM vasuM sUnuM sahaso jAtavedasaM vipraM na jAtavedasam 
2ya UrDvayA svaDvaro devo devAcyA kfpA 
2Gftasya viBrAzwim anu vazwi SocizAjuhvAnasya sarpizaH 3

2yajYEH saMmiSlAH pfzatIBir fzwiBir yAmaM CuBrAso aYjizu priyA uta 
2AsadyA barhir Baratasya sUnavaH potrAd A somaM pibatA divo naraH 4

2A vakzi devAM iha vipra yakzi coSan hotar ni zadA yonizu trizu 
2prati vIhi prasTitaM somyaM maDu pibAgnIDrAt tava BAgasya tfsRuhi 5

2eza sya te tanvo nfmRavarDanaH saha ojaH pradivi bAhvor hitaH 
2tuByaM suto maGavan tuByam ABftas tvam asya brAhmaRAd A tfpat piba 6

2yam u pUrvam ahuve tam idaM huve sed u havyo dadir yo nAma patyate 
2aDvaryuBiH prasTitaM somyaM maDu potrAt somaM draviRodaH piba ftuBiH 7



2surUpakftnum Utaye suduGAm iva goduhe 
2juhUmasi dyavidyavi 1

2upa naH savanA gahi somasya somapAH piba 
2godA id revato madaH 2

2aTA te antamAnAM vidyAma sumatInAm 
2mA no ati Kya A gahi 3

2parehi vigram astftam indraM pfCA vipaScitam 
2yas te saKiBya A varam 4

2uta bruvantu no nido nir anyataS cid Arata 
2daDAnA indra id duvaH 5

2uta naH suBagAM arir voceyur dasma kfzwayaH 
2syAmed indrasya SarmaRi 6

2em ASum ASave Bara yajYaSriyaM nfmAdanam 
2patayan mandayatsaKam 7

2asya pItvA Satakrato Gano vftrARAm aBavaH 
2prAvo vAjezu vAjinam 8

2taM tvA vAjezu vAjinaM vAjayAmaH Satakrato 
2DanAnAm indra sAtaye 9

20,68.10a yo rAyo 'vanir mahAnt supAraH sunvataH saKA 
20,68.10c tasmA indrAya gAyata 10

20,68.11a A tv etA ni zIdatendram aBi pra gAyata 
20,68.11c saKAya stomavAhasaH 11

20,68.12a purUtamaM purURAm ISAnaM vAryARAm 
20,68.12c indraM some sacA sute 12


2sa GA no yoga A Buvat sa rAye sa puraMDyAm 
2gamad vAjeBir A sa naH 1

2yasya saMsTe na vfRvate harI samatsu SatravaH 
2tasmA indrAya gAyata 2

2sutapAvne sutA ime Sucayo yanti vItaye 
2somAso daDyASiraH 3

2tvaM sutasya pItaye sadyo vfdDo ajAyaTAH 
2indra jyEzWyAya sukrato 4

2A tvA viSantv ASavaH somAsa indra girvaRaH 
2SaM te santu pracetase 5

2tvAM stomA avIvfDan tvAm ukTA Satakrato 
2tvAM varDantu no giraH 6

2akzitotiH saned imaM vAjam indraH sahasriRam 
2yasmin viSvAni pOMsyA 7

2mA no martA aBi druhan tanUnAm indra girvaRaH 
2ISAno yavayA vaDam 8

2yuYjanti braDnam aruzam carantaM pari tasTuzaH 
2rocante rocanA divi 9

20,69.10a yuYjanty asya kAmyA harI vipakzasA raTe 
20,69.10c SoRA DfzRU nfvAhasA 10

20,69.11a ketuM kfRvann aketave peSo maryA apeSase 
20,69.11c sam uzadBir ajAyaTAH 11

20,69.12a Ad aha svaDAm anu punar garBatvam erire 
20,69.12c daDAnA nAma yajYiyam 12



2vIlu cid ArujatnuBir guhA cid indra vahniBiH 
2avinda usriyA anu 1

2devayanto yaTA matim aCA vidadvasuM giraH 
2mahAm anUzata Srutam 2

2indreRa saM hi dfkzase saMjagmAno abiByuzA 
2mandU samAnavarcasA 3

2anavadyEr aBidyuBir maKaH sahasvad arcati 
2gaREr indrasya kAmyEH 4

2ataH parijmann A gahi divo vA rocanAd aDi 
2sam asminn fYjate giraH 5

2ito vA sAtim Imahe divo vA pArTivAd aDi 
2indraM maho vA rajasaH 6

2indram id gaTino bfhad indram arkeBir arkiRaH 
2indraM vARIr anUzata 7

2indra id DaryoH sacA saMmiSla A vacoyujA 
2indro vajrI hiraRyayaH 8

2indro dIrGAya cakzasa A sUryaM rohayad divi 
2vi goBir indram Erayat 9

20,70.10a indra vAjezu no 'va sahasrapraDanezu ca 
20,70.10c ugra ugrABir UtiBiH 10

20,70.11a indraM vayaM mahADana indram arBe havAmahe 
20,70.11c yujaM vftrezu vajriRam 11

20,70.12a sa no vfzann amuM caruM satrAdAvann apA vfDi 
20,70.12c asmaByam apratizkutaH 12

20,70.13a tuYjetuYje ya uttare stomA indrasya vajriRaH 
20,70.13c na vinDe asya suzwutim 13

20,70.14a vfzA yUTeva vaMsagaH kfzwIr iyarty ojasA 
20,70.14c ISAno apratizkutaH 14

20,70.15a ya ekaS carzaRInAM vasUnAm irajyati 
20,70.15c indraH paYca kzitInAm 15

20,70.16a indraM vo viSvatas pari havAmahe janeByaH 
20,70.16c asmAkam astu kevalaH 16

20,70.17a endra sAnasiM rayiM sajitvAnaM sadAsaham 
20,70.17c varzizWam Utaye Bara 17

20,70.18a ni yena muzwihatyayA ni vftrA ruRaDAmahE 
20,70.18c tvotAso ny arvatA 18

20,70.19a indra tvotAso A vayaM vajraM GanA dadImahi 
20,70.19c jayema saM yuDi spfDaH 19

20,70.20a vayaM SUreBir astfBir indra tvayA yujA vayam 
20,70.20c sAsahyAma pftanyataH 20



2mahAM indraH paraS ca nu mahitvam astu vajriRe 
2dyOr na praTinA SavaH 1

2samohe vA ya ASata naras tokasya sanitO 
2viprAso vA DiyAyavaH 2

2yaH kukziH somapAtamaH samudra iva pinvate 
2urvIr Apo na kAkudaH 3

2evA hy asya sUnftA virapSI gomatI mahI 
2pakvA SAKA na dASuze 4

2evA hi te viBUtaya Utaya indra mAvate 
2sadyaS cit santi dASuze 5

2evA hy asya kAmyA stoma ukTaM ca SaMsyA 
2indrAya somapItaye 6

2indrehi matsy anDaso viSveBiH somaparvaBiH 
2mahAM aBizwir ojasA 7

2em enaM sfjatA sute mandim indrAya mandine 
2cakriM viSvAni cakraye 8

2matsvA suSipra mandiBi stomeBir viSvacarzaRe 
2sacEzu savanezv A 9

20,71.10a asfgram indra te giraH prati tvAm ud ahAsata 
20,71.10c ajozA vfzaBaM patim 10

20,71.11a sam codaya citram arvAg rADa indra vareRyam 
20,71.11c asad it te viBu praBu 11

20,71.12a asmAnt su tatra codayendra rAye raBasvataH 
20,71.12c tuvidyumna yaSasvataH 12

20,71.13a saM gomad indra vAjavad asme pfTu Sravo bfhat 
20,71.13c viSvAyur Dehy akzitam 13

20,71.14a asme Dehi Sravo bfhad dyumnaM sahasrasAtamam 
20,71.14c indra tA raTinIr izaH 14

20,71.15a vasor indram vasupatiM gIrBir gfRanta fgmiyam 
20,71.15c homa gantAram Utaye 15

20,71.16a sutesute nyokase bfhad bfhata ed ariH 
20,71.16c indrAya SUzam arcati 16


2viSvezu hi tvA savanezu tuYjate samAnam ekaM vfzamaRyavaH pfTak svaH sanizyavaH pfTak 
2taM tvA nAvaM na parzaRiM SUzasya Duri DImahi 
2indraM na yajYES catayanta Ayava stomeBir indram AyavaH 1

2vi tvA tatasre miTunA avasyavo vrajasya sAtA gavyasya niHsfjaH sakzanta indra niHsfjaH 
2yad gavyantA dvA janA svar yantA samUhasi 
2Aviz karikrad vfzaRaM sacABuvaM vajram indra sacABuvam 2

2uto no asyA uzaso juzeta hy arkasya boDi havizo havImaBiH svarzAtA havImaBiH 
2yad indra hantave mfGo vfzA vajriM ciketasi 
2A me asya veDaso navIyaso manma SruDi navIyasaH 3



2tuByed imA savanA SUra viSvA tuByaM brahmARi varDanA kfRomi 
2tvaM nfBir havyo viSvaDAsi 1

2nU cin nu te manyamAnasya dasmod aSnuvanti mahimAnam ugra 
2na vIryam indra te na rADaH 2

2pra vo mahe mahivfDe BaraDvaM pracetase pra sumatiM kfRuDvam 
2viSaH pUrvIH pra carA carzaRiprAH 3

2yadA vajraM hiraRyam id aTA raTaM harI yamasya vahato vi sUriBiH 
2A tizWati maGavA sanaSruta indro vAjasya dIrGaSravasas patiH 4

2so cin nu vfzwir yUTyA svA sacAM indraH SmaSrURi haritABi pruzRute 
2ava veti sukzayaM sute maDUd id DURoti vAto yaTA vanam 5

2yo vAcA vivAco mfDravAcaH purU sahasrASivA jaGAna 
2tattad id asya pOMsyaM gfRImasi piteva yas tavizIM vAvfDe SavaH 6



2yac cid Di satya somapA anASastA iva smasi 
2A tU na indra SaMsaya gozv aSvezu SuBrizu sahasrezu tuvImaGa 1

2Siprin vAjAnAM pate SacIvas tava daMsanA 
2A tU na indra SaMsaya gozv aSvezu SuBrizu sahasrezu tuvImaGa 2

2ni zvApayA miTUdfSA sastAm abuDyamAne 
2A tU na indra SaMsaya gozv aSvezu SuBrizu sahasrezu tuvImaGa 3

2sasantu tyA arAtayo boDantu SUra rAtayaH 
2A tU na indra SaMsaya gozv aSvezu SuBrizu sahasrezu tuvImaGa 4

2sam indra gardaBaM mfRa nuvantaM papayAmuyA 
2A tU na indra SaMsaya gozv aSvezu SuBrizu sahasrezu tuvImaGa 5

2patAti kuRqfRAcyA dUraM vAto vanAd aDi 
2A tU na indra SaMsaya gozv aSvezu SuBrizu sahasrezu tuvImaGa 6

2sarvaM parikroSaM jahi jamBayA kfkadASvam 
2A tU na indra SaMsaya gozv aSvezu SuBrizu sahasrezu tuvImaGa 7



2vi tvA tatasre miTunA avasyavo vrajasya sAtA gavyasya niHsfjaH sakzanta indra niHsfjaH 
2yad gavyanta dvA janA svar yantA samUhasi 
2Aviz karikrad vfzaRaM sacABuvaM vajram indra sacABuvam 1

2viduz we asya vIryasya pUravaH puro yad indra SAradIr avAtiraH sAsahAno avAtiraH 
2SAsas tam indra martyam ayajuM Savasas pate 
2mahIm amuzRAH pfTivIm imA apo mandasAna imA apaH 2

2Ad it te asya vIryasya carkiran madezu vfzann uSijo yad AviTa saKIyato yad AviTa 
2cakarTa kAram eByaH pftanAsu pravantave 
2te anyAmanyAM nadyaM sanizRata SravasyantaH sanizRata 3



2vane na vA yo ny aDAyi cAkraM Cucir vAM stomo BuraRAv ajIgaH 
2yasyed indraH purudinezu hotA nfRAM narvo nftamaH kzapAvAn 1

2pra te asyA uzasaH prAparasyA nftO syAma nftam asya nfRAm 
2anu triSokaH Satam Avahan nFn kutsena raTo yo asat sasavAn 2

2kas te mada indra rantyo BUd duro giro aBy ugro vi DAva 
2kad vAho arvAg upa mA manIzA A tvA SakyAm upamam rADo annEH 3

2kad u dyumnam indra tvAvato nFn kayA DiyA karase kan na Agan 
2mitro na satya urugAya BftyA anne samasya yad asan manIzAH 4

2preraya sUro arTaM na pAraM ye asya kAmaM janiDA iva gman 
2giraS ca ye te tuvijAta pUrvIr nara indra pratiSikzanty annEH 5

2mAtre nu te sumite indra pUrvI dyOr majmanA pfTivI kAvyena 
2varAya te GftavantaH sutAsaH svAdnan Bavantu pItaye maDUni 6

2A maDvo asmA asicann amatram indrAya pUrRaM sa hi satyarADAH 
2sa vAvfDe varimann A pfTivyA aBi kratvA naryaH pOMsyES ca 7

2vy Anax indraH pftanAH svojA AsmE yatante saKyAya pUrvIH 
2A smA raTaM na pftanAsu tizWa yaM BadrayA sumatyA codayAse 8



2A satyo yAtu maGavAM fjIzI dravantv asya haraya upa naH 
2tasmA id anDaH suzumA sudakzam ihABipitvaM karate gfRAnaH 1

2ava sya SUrADvano nAnte 'smin no adya savane mandaDyE 
2SaMsAty ukTam uSaneva veDAS cikituze asuryAya manma 2

2kavir na niRyaM vidaTAni sADan vfzA yat sekaM vipipAno arcAt 
2diva itTA jIjanat sapta kArUn ahnA cic cakrur vayunA gfRantaH 3

2svar yad vedi sudfSIkam arkEr mahi jyotI rurucur yad Da vastoH 
2anDA tamAMsi duDitA vicakze nfByaS cakAra nftamo aBizwO 4

2vavakza indro amitam fjizy uBe A paprO rodasI mahitvA 
2ataS cid asya mahimA vi recy aBi yo viSvA BuvanA baBUva 5

2viSvAni Sakro naryARi vidvAn apo rireca saKiBir nikAmEH 
2aSmAnaM cid ye biBidur vacoBir vrajam gomantam uSijo vi vavruH 6

2apo vftraM vavrivAMsaM parAhan prAvat te vajraM pfTivI sacetAH 
2prArRAMsi samudriyARy EnoH patir BavaM CavasA SUra DfzRo 7

2apo yad adriM puruhUta dardar Avir Buvat saramA pUrvyaM te 
2sa no netA vAjam A darzi BUriM gotrA rujann aNgiroBir gfRAnaH 8



2tad vo gAya sute sacA puruhUtAya satvane 
2SaM yad gave na SAkine 1

2na GA vasur ni yamate dAnaM vAjasya gomataH 
2yat sIm upa Sravad giraH 2

2kuvitsasya pra hi vrajaM gomantaM dasyuhA gamat 
2SacIBir apa no varat 3



2indra kratuM na A Bara pitA putreByo yaTA 
2SikzA Ro asmin puruhUta yAmani jIvA jyotir aSImahi 1

2mA no ajYAtA vfjanA durADyo mASivAso ava kramuH 
2tvayA vayaM pravataH SaSvatIr apo 'ti SUra tarAmasi 2



2indra jyezWaM na A BaraM ojizWaM papuri SravaH 
2yeneme citra vajrahasta rodasI oBe suSipra prAH 1

2tvAm ugram avase carzaRIsahaM rAjan devezu hUmahe 
2viSvA su no viTurA pibdanA vaso 'mitrAn suzahAn kfDi 2



2yad dyAva indra te SataM SataM BUmir uta syuH 
2na tvA vajrint sahasraM sUryA anu na jAtam azwa rodasI 1

2A paprATa mahinA kfzRyA vfzan viSvA SavizWa SavasA 
2asmAM ava maGavan gomati vraje vajrim citrABir UtiBiH 2



2yad indra yAvatas tvam etAvad aham ISIya 
2stotAram id diDizeya radAvaso na pApatvAya rAsIya 1

2Sikzeyam in mahayate divedive rAya A kuhacidvide 
2nahi tvad anyan maGavan na ApyaM vasyo asti pitA cana 2



2indra triDAtu SaraRaM trivarUTaM svastimat 
2Cardir yaCa maGavadByaS ca mahyaM ca yAvayA didyum eByaH 1

2ye gavyatA manasA Satrum AdaBur aBipraGnanti DfzRuyA 
2aGa smA no maGavann indra girvaRas tanUpA antamo Bava 2



2indrA yAhi citraBAno sutA ime tvAyavaH 
2aRvIBis tanA pUtAsaH 1

2indrA yAhi Diyezito viprajutaH sutAvataH 
2upa brahmARi vAGataH 2

2indrA yAhi tUtujAna upa brahmARi harivaH 
2sute daDizva naS canaH 3



2mA cid anyad vi SaMsata saKAyo mA rizaRyata 
2indram it stotA vfzaRaM sacA sute muhur ukTA ca SaMsata 1
2avakrakziRaM vfzaBaM yaTAjuram gAM na carzaRIsaham 
2vidvezaRaM saMvananoBayaMkaraM maMhizWam uBayAvinam 2

2yac cid Di tvA janA ime nAnA havanta Utaye 
2asmAkaM brahmedam indra BUtu te 'hA viSvA ca varDanam 3

2vi tartUryante maGavan vipaScito 'ryo vipo janAnAm 
2upa kramasva pururUpam A Bara vAjaM nedizWam Utaye 4



2brahmaRA te brahmayujA yunajmi harI saKAyA saDamAda ASU 
2sTiraM raTaM suKam indrADitizWan prajAnan vidvAM upa yAhi somam 1



2aDvaryavo 'ruRaM dugDam aMSuM juhotana vfzaBAya kzitInAm 
2gOrAd vedIyAM avapAnam indro viSvAhed yAti sutasomam iCan 1

2yad daDize pradivi cArv annaM divedive pItim id asya vakzi 
2uta hfdota manasA juzARa uSann indra prasTitAn pAhi somAn 2

2jajYAnaH somaM sahase papATa pra te mAtA mahimAnam uvAca 
2endra paprATorv antarikzaM yuDA deveByo varivaS cakarTa 3

2yad yoDayA mahato manyamAnAn sAkzAma tAn bAhuBiH SASadAnAn 
2yad vA nfBir vfta indrABiyuDyAs taM tvayAjiM sOSravasaM jayema 4

2prendrasya vocaM praTamA kftAni pra nUtanA maGavA yA cakAra 
2yaded adevIr asahizwa mAyA aTABavat kevalaH somo asya 5

2tavedaM viSvam aBitaH paSavyaM yat paSyasi cakzasA sUryasya 
2gavAm asi gopatir eka indra BakzImahi te prayatasya vasvaH 6

2bfhaspate yuvam indraS ca vasvo divyasyeSATe uta pArTivasya 
2DattaM rayiM stuvate kIraye cid yUyaM pAta svastiBiH sadA naH 7



2yas tastamBa sahasA vi jmo antAn bfhaspatis trizaDasTo raveRa 
2taM pratnAsa fzayo dIDyAnAH puro viprA daDire mandrajihvam 1

2DunetayaH supraketaM madanto bfhaspate aBi ye nas tatasre 
2pfzantaM sfpram adabDam UrvaM bfhaspate rakzatAd asya yonim 2

2bfhaspate yA paramA parAvad ata A te ftaspfSo ni zeduH 
2tuByaM KAtA avatA adridugDA maDva Scotanty aBito virapSam 3

2bfhaspatiH praTamaM jAyamAno maho jyotizaH parame vyoman 
2saptAsyas tuvijAto raveRa vi saptaraSmir aDamat tamAMsi 4

2sa suzwuBA sa fkvatA gaRena valaM ruroja PaligaM ravena 
2bfhaspatir usriyA havyasUdaH kanikradad vAvaSatIr ud Ajat 5

2evA pitre viSvadevAya vfzRe yajYEr viDema namasA havirBiH 
2bfhaspate suprajA vIravanto vayaM syAma patayo rayIRAm 6


2asteva su prataraM lAyam asyan BUzann iva pra BarA stomam asmE 
2vAcA viprAs tarata vAcam aryo ni rAmaya jaritaH soma indram 1

2dohena gAm upa SikzA saKAyaM pra boDaya jaritar jAram indram 
2koSaM na pUrRaM vasunA nyfzwam A cyAvaya maGadeyAya SUram 2

2kim aNga tvA maGavan Bojam AhuH SiSIhi mA SiSayaM tvA SfRomi 
2apnasvatI mama DIr astu Sakra vasuvidaM Bagam indrA BarA naH 3

2tvAM janA mamasatyezv indra saMtasTAnA vi hvayante samIke 
2atrA yujaM kfRute yo havizmAn nAsunvatA saKyaM vazwi SUraH 4

2DanaM na spandraM bahulaM yo asmE tIvrAnt somAM Asunoti prayasvAn 
2tasmE SatrUnt sutukAn prAtar ahno ni svazwrAn yuvati hanti vftram 5

2yasmin vayaM daDimA SaMsam indre yaH SiSrAya maGavA kAmam asme 
2ArAc cit san BayatAm asya Satrur ny asmE dyumnA janyA namantAm 6

2ArAc Catrum apa bADasva dUram ugro yaH SambaH puruhUta tena 
2asme Dehi yavamad gomad indra kfDI DiyaM jaritre vAjaratnAm 7

2pra yam antar vfzasavAso ajman tIvrAH somA bahulAntAsa indram 
2nAha dAmAnaM maGavA ni yaMsan ni sunvate vahati BUri vAmam 8

2uta prahAm atidIvA jayati kftam iva SvaGnI vi cinoti kAle 
2yo devakAmo na DanaM ruRadDi sam it taM rAyaH sfjati svaDABiH 9

20,89.10a goBiz waremAmatiM durevAM yavena vA kzuDaM puruhUta viSve 
20,89.10c vayaM rAjasu praTamA DanAny arizwAso vfjanIBir jayema 10

20,89.11a bfhaspatir naH pari pAtu paScAd utottarasmAd aDarAd aGayoH 
20,89.11c indraH purastAd uta maDyato naH saKA saKiByo varIyaH kfRotu 11



2yo adriBit praTamajA ftAvA bfhaspatir ANgiraso havizmAn 
2dvibarhajmA prAGarmasat pitA na A rodasI vfzaBo roravIti 1

2janAya cid ya Ivate u lokaM bfhaspatir devahUtO cakAra 
2Gnan vftrARi vi puro dardarIti jayaM CatrUMr amitrAn pftsu sAhan 2

2bfhaspatiH sam ajayad vasUni maho vrajAn gomate deva ezaH 
2apaH sizAsant svar apratIto bfhaspatir hanty amitram arkEH 3



2imAM DiyaM saptaSIrzRIM pitA na ftaprajAtAM bfhatIm avindat 
2turIyaM svij janayad viSvajanyo 'yAsya ukTam indrAya SaMsan 1

2ftaM SaMsanta fju dIDyAnA divas putrAso asurasya vIrAH 
2vipraM padam aNgiraso daDAnA yajYasya DAma praTamaM mananta 2

2haMsEr iva saKiBir vAvadadBir aSmanmayAni nahanA vyasyan 
2bfhaspatir aBikanikradad gA uta prAstOd uc ca vidvAM agAyat 3

2avo dvAByAM para ekayA gA guhA tizWantIr anftasya setO 
2bfhaspatis tamasi jyotir iCan ud usrA Akar vi hi tisra AvaH 4

2viBidyA puraM SayaTem apAcIM nis trIRi sAkam udaDer akfntat 
2bfhaspatir uzasaM sUryaM gAm arkaM viveda stanayann iva dyOH 5

2indro valaM rakzitAraM duGAnAM kareReva vi cakartA raveRa 
2svedAYjiBir ASiram iCamAno 'rodayat paRim A gA amuzRAt 6

2sa IM satyeBiH saKiBiH SucadBir goDAyasaM vi DanasEr adardaH 
2brahmaRas patir vfzaBir varAhEr GarmasvedeBir draviRaM vy Anaw 7

2te satyena manasA gopatiM gA iyAnAsa izaRayanta DIBiH 
2bfhaspatir miToavadyapeBir ud usriyA asfjata svayugBiH 8

2taM varDayanto matiBiH SivABiH siMham iva nAnadataM saDasTe 
2bfhaspatiM vfzaRaM SUrasAtO BareBare anu madema jizRum 9

20,91.10a yadA vAjam asanad viSvarUpam A dyAm arukzad uttarARi sadma 
20,91.10c bfhaspatiM vfzaRaM varDayanto nAnA santo biBrato jyotir AsA 10

20,91.11a satyam ASizaM kfRutA vayoDE kIriM cid Dy avaTa sveBir evEH 
20,91.11c paScA mfDo apa Bavantu viSvAs tad rodasI SfRutaM viSvaminve 11

20,91.12a indro mahnA mahato arRavasya vi mUrDAnam aBinad arbudasya 
20,91.12c ahann ahim ariRAt sapta sinDUn devEr dyAvApfTivI prAvataM naH 12



2aBi pra gopatiM girendram arca yaTA vide 
2sUtuM satyasya satpatim 1

2A harayaH sasfjrire 'ruzIr aDi barhizi 
2yatrABi saMnavAmahe 2

2indrAya gAva ASiraM duduhre vajriRe maDu 
2yat sIm upahvare vidat 3

2ud yad braDnasya vizwapaM gfham indraS ca ganvahi 
2maDvaH pItvA sacevahi triH sapta saKyuH pade 4

2arcata prArcata priyameDAso arcata 
2arcantu putrakA uta puraM na DfzRv arcata 5

2ava svarAti gargaro goDA pari sanizvaRat 
2piNgA pari canizkadad indrAya brahmodyatam 6

2A yat patanty enyaH suduGA anapasPuraH 
2apasPuraM gfBAyata somam indrAya pAtave 7

2apAd indro apAd agnir viSve devA amatsata 
2varuRa id iha kzayat tam Apo aBy anUzata vatsaM saMSiSvarIr iva 8

2sudevo asi varuRa yasya te sapta sinDavaH 
2anukzaranti kAkudaM sUryaM suzirAm iva 9

20,92.10a yo vyatIMr aPARayat suyuktAM upa dASuze 
20,92.10c takvo netA tad id vapur upamA yo amucyata 10

20,92.11a atId u Sakra ohata indro viSvA ati dvizaH 
20,92.11c Binat kanIna odanaM pacyamAnaM paro girA 11

20,92.12a arBako na kumArako 'Di tizWann avaM raTam 
20,92.12c sa pakzan mahizaM mfgaM pitre mAtre viBukratum 12

20,92.13a A tU suSipra daMpate raTaM tizWA hiraRyayam 
20,92.13c aDa dyukzaM sacevahi sahasrapAdam aruzaM svastigAm anehasam 13

20,92.14a tam Gem itTA namasvina upa svarAjam Asate 
20,92.14c arTaM cid asya suDitaM yad etave Avartayanti dAvane 14

20,92.15a anu pratnasyOkasaH priyameDAsa ezAm 
20,92.15c pUrvAm anu prayatiM vfktabarhizo hitaprayasa ASata 15

20,92.16a yo rAjA carzaRInAM yAtA raTeBir aDriguH 
20,92.16c viSvAsAM tarutA pftanAnAM jyezWo yo vftrahA gfRe 16

20,92.17a indraM taM SumBa puruhanmann avase yasya dvitA viDartari 
20,92.17c hastAya vajraH prati DAyi darSato maho dive na sUryaH 17

20,92.18a nakiz waM karmaRA naSad yaS cakAra sadAvfDam 
20,92.18c indraM na yajYEr viSvagUrtam fBvasam aDfzwaM DfzRvojasam 18

20,92.19a azAlham ugraM pftanAsu sAsahiM yasmin mahIr urujrayaH 
20,92.19c saM Denavo jAyamAne anonavur dyAvaH kzAmo anonavuH 19

20,92.20a yad dyAva indra te SataM SataM BUmIr uta syuH 
20,92.20c na tvA vajrint sahasraM sUryA anu na jAtam azwa rodasI 20

20,92.21a A paprATa mahinA vfzRyA vfzan viSvA SavizWa SavasA 
20,92.21c asmAM ava maGavan gomati vraje vajriM citrABir UtiBiH 21


2ut tvA mandantu stomAH kfRuzva rADo adrivaH 
2ava brahmadvizo jahi 1

2padA paRIMr arADaso ni bADasva mahAM asi 
2nahi tvA kaS cana prati 2

2tvam ISize sutAnAm indra tvam asutAnAm 
2tvaM rAjA janAnAm 3

2INKayantIr apasyuva indraM jAtam upAsate 
2BejAnAsaH suvIryam 4

2tvam indra balAd aDi sahaso jAta ojasaH 
2tvaM vfzan vfzed asi 5

2tvam indrAsi vftrahA vy antarikzam atiraH 
2ud dyAm astaBnA ojasA 6

2tvam indra sajozasam arkaM biBarzi bAhvoH 
2vajraM SiSAna ojasA 7

2tvam indrABiBur asi viSvA jAtAny ojasA 
2sa viSvA Buva ABavaH 8



2A yAtv indraH svapatir madAya yo DarmaRA tUtujAnas tuvizmAn 
2pratvakzARo ati viSvA sahAMsy apAreRa mahatA vfzRyena 1

2suzWAmA raTaH suyamA harI te mimyakza vajro nfpate gaBastO 
2SIBaM rAjan supaTA yAhy arvAN varDAma te papuso vfzRyAni 2

2endravAho nfpatiM vajrabAhum ugram ugrAsas tavizAsa enam 
2pratvakzasaM vfzaBaM satyaSuzmam em asmatrA saDamAdo vahantu 3

2evA patiM droRasAcaM sacetasam Urja skamBaM DaruRa A vfzAyase 
2ojaH kfzva saM gfBAya tve apy aso yaTA kenipAnAm ino vfDe 4

2gamann asme vasUny A hi SaMsizaM svASizaM Baram A yAhi sominaH 
2tvam ISize sAsminn A satsi barhizy anADfzyA tava pAtrARi DarmaRA 5

2pfTak prAyan praTamA devahUtayo 'kfRvata SravasyAni duzwarA 
2na ye Sekur yajYiyAM nAvam Aruham irmEva te ny aviSanta kepayaH 6

2evEvApAg apare santu dUDyo 'SvA yezAM duryuga Ayuyujre 
2itTA ye prAg upare santi dAvane purURi yatra vayunAni BojanA 7
2girIMr ajrAn rejamAnAM aDArayad dyOH krandad antarikzARi kopayat 
2samIcIne DizaRe vi zkaBAyati vfzRaH pItvA mada ukTAni SaMsati 8

2imaM biBarmi sukftaM te aNkuSaM yenArujAsi maGavaM CaPArujaH 
2asmint su te savane astv oktyaM suta izwO maGavan boDy ABagaH 9

20,94.10a goBiz waremAmatiM durevAM yavena kzuDaM puruhUta viSvAm 
20,94.10c vayaM rAjaBiH praTamA DanAny asmAkena vfjanenA jayema 10

20,94.11a bfhaspatir naH pari pAtu paScAd utottarasmAd aDarAd aGayoH 
20,94.11c indraH purastAd uta maDyato naH saKA saKiByo varivaH kfRotu 11


2trikadrukezu mahizo yavASiraM tuviSuzmas tfpat somam apibad vizRunA sutaM yaTAvaSat 
2sa IM mamAda mahi karma kartave mahAm uruM sEnaM saScad devo devaM satyam indraM satya induH 1

2pro zv asmE puroraTam indrAya SUzam arcata 
2aBIke cid u lokakft saMge samatsu vftrahAsmAkaM boDi coditA naBantAm anyakezAM jyAkA aDi Danvasu 2

2tvaM sinDUMr avAsfjo 'DarAco ahann ahim 
2aSatrur indra jajYize viSvaM puzyasi vAryaM taM tvA pari zvajAmahe naBantAm anyakezAM jyAkA aDi Danvasu 3

2vi zu viSvA arAtayo 'ryo naSanta no DiyaH 
2astAsi Satrave vaDaM yo na indra jiGAMsati yA te rAtir dadir vasu 
2naBantAm anyakezAM jyakA aDi Danvasu 4



2tIvrasyABivayaso asya pAhi sarvaraTA vi harI iha muYca 
2indra mA tvA yajamAnAso anye ni rIraman tuByam ime sutAsaH 1

2tuByaM sutAs tuByam u sotvAsas tvAM giraH SvAtryA A hvayanti 
2indredam adya savanaM juzARo viSvasya vidvAM iha pAhi somam 2

2ya uSatA manasA somam asmE sarvahfdA devakAmaH sunoti 
2na gA indras tasya parA dadAti praSastam ic cArum asmE kfRoti 3
2anuspazwo Bavaty ezo asya yo asmE revAn na sunoti somam 
2nir aratnO maGavA taM daDAti brahmadvizo hanty anAnudizwaH 4

2aSvAyanto gavyanto vAjayanto havAmahe tvopagantavA u 
2ABUzantas te sumatO navAyAM vayam indra tvA SunaM huvema 5

2muYcAmi tvA havizA jIvanAya kam ajYAtayakzmAd uta rAjayakzmAt 
2grAhir jagrAha yady etad tasyA indrAgnI pra mumuktam enam 6

2yadi kzitAyur yadi vA pareto yadi mftyor antikaM nIta eva 
2tam A harAmi nirfter upasTAd aspArSam enaM SataSAradAya 7

2sahasrAkzeRa SatavIryeRa SatAyuzA havizAhArzam enam 
2indro yaTEnaM Sarado nayAty ati viSvasya duritasya pAram 8

2SataM jIva Sarado varDamAnaH SataM hemantAn Catam u vasantAn 
2SataM ta indro agniH savitA bfhaspatiH SatAyuzA havizAhArzam enam 9

20,96.10a AhArzam avidaM tvA punar AgAH punarRavaH 
20,96.10c sarvANga sarvaM te cakzuH sarvam AyuS ca te 'vidam 10
20,96.11a brahmaRAgniH samvidAno rakzohA bADatAm itaH 
20,96.11c amIvA yas te garBaM durRAmA yonim ASaye 11

20,96.12a yas te garBam amIvA durRAmA yonim ASaye 
20,96.12c agniz waM brahmaRA saha niz kravyAdam anInaSat 12

20,96.13a yas te hanti patayantaM nizatsnuM yaH sarIsfpam 
20,96.13c jAtaM yas te jiGAMsati tam ito nASayAmasi 13

20,96.14a yas ta UrU viharaty antarA dampatI Saye 
20,96.14c yoniM yo antar Arelhi tam ito nASayAmasi 14

20,96.15a yas tvA BrAtA patir BUtvA jAro BUtvA nipadyate 
20,96.15c prajAM yas te jiGAMsati tam ito nASayAmasi 15

20,96.16a yas tvA svapnena tamasA mohayitvA nipadyate 
20,96.16c prajAM yas te jiGAMsati tam ito nASayAmasi 16

20,96.17a akzIByAM te nAsikAByAM karRAByAM CubukAd aDi 
20,96.17c yakzmaM SIrzaRyaM mastizkAj jihvAyA vi vfhAmi te 17

20,96.18a grIvAByas ta uzRihAByaH kIkasAByo anUkyAt 
20,96.18c yakzmaM dozaRyam aMsAByAM bAhuByAM vi vfhAmi te 18

20,96.19a hfdayAt te pari klomno halIkzRAt pArSvAByAm 
20,96.19c yakzmaM matasnAByAM plIhno yaknas te vi vfhAmasi 19

20,96.20a AntreByas te gudAByo vanizWor udarAd aDi 
20,96.20c yakzmaM kukziByAM plASer nAByA vi vfhAmi te 20

20,96.21a UruByAM te azWIvadByAM pArzRiByAM prapadAByAm 
20,96.21c yakzmaM BasadyaM SroRiByAM BAsadaM BAMsaso vi vfhAmi te 21

20,96.22[-]a mehanAd vanaMkaraRAl lomaByas te naKeByaH 
20,96.22[-]c yakzmaM sarvasmAd Atmanas tam idaM vi vfhAmi te 22

20,96.[-]22a asTiByas te majjaByaH snAvaByo DamaniByaH 
20,96.[-]22b yakzmaM pARiByAm aNguliByo naKeByo vi vfhAmi te 22

20,96.23a aNgeaNge lomnilomni yas te parvaRiparvaRi 
20,96.23c yakzaM tvacasyaM te vayaM kaSyapasya vIbarheRa vizvaYcaM vi vfhAmasi 23

20,96.24a apehi manasas pate 'pa kAma paraS cara 
20,96.24c paro nirftyA A cakzva bahuDA jIvato manaH 24



2vayam enam idA hyopIpemeha vajriRam 
2tasmA u adya samanA sutaM BarA nUnaM BUzata Srute 1

2vfkaS cid asya vAraRa urAmaTir A vayunezu BUzati 
2semaM naH stomaM jujuzARa A gahIndra pra citrayA DiyA 2

2kad u nv asyAkftam indrasyAsti pOMsyam 
2keno nu kaM Sromatena na SuSruve januzaH pari vftrahA 3



2tvAm id Di havAmahe sAtA vAjasya kAravaH 
2tvAM vftrezv indra satpatiM naras tvAM kAzWAsv arvataH 1

2sa tvaM naS citra vajrahasta DfzRuyA maha stavAno adrivaH 
2gAm aSvaM raTyam indra saM kira satrA vAjaM na jigyuze 2



2aBi tvA pUrvapItaya indra stomeBir AyavaH 
2samIcInAsa fBavaH sam asvaran rudrA gfRanta pUrvyam 1

2asyed indro vAvfDe vfzRyaM Savo made sutasya vizRavi 
2adyA tam asya mahimAnam Ayavo 'nu zwuvanti pUrvaTA 2



aDA hIndra girvaRa upa tvA kAmAn mahaH sasfjmahe 
udeva yanta udaBiH 1

vAr Ra tvA yavyABir varDanti SUra brahmARi 
vAvfDvAMsaM cid adrivo divedive 2

yuYjanti harI izirasya gATayorO raTa uruyuge 
indravAhA vacoyujA 3


agniM dUtaM vfRImahe hotAraM viSvavedasam 
asya yajYasya sukratum 1

agnimagniM havImaBiH sadA havanta viSpatim 
havyavAhaM purupriyam 2

agne devAM ihA vaha jajYAno vfktabarhize 
asi hotA na IqyaH 3



Ilenyo namasyas tiras tamAMsi darSataH 
sam agnir iDyate vfzA 1

vfzo agniH sam iDyate 'Svo na devavAhanaH 
taM havizmantaH Ilate 2

vfzaRaM tvA vayaM vfzan vfzaRaH sam iDImahi 
agne dIdyataM bfhat 3



agnim IlizvAvase gATABiH SIraSocizam 
agniM rAye purumIlha SrutaM naro 'gniM sudItaye CardiH 1

agna A yAhy agniBir hotAraM tvA vfRImahe 
A tvAm anaktu prayatA havizmatI yajizWaM barhir Asade 2

aCa hi tvA sahasaH sUno aNgiraH srucaS caranty aDvare 
Urjo napAtaM GftakeSam Imahe 'gniM yajYezu pUrvyam 3



imA u tvA purUvaso giro varDantu yA mama 
pAvakavarRAH Sucayo vipaScito 'Bi stomEr anUzata 1

ayaM sahasram fziBiH sahaskftaH samudra iva papraTe 
satyaH so asya mahimA gfne Savo yajYezu viprarAjye 2

A no viSvAsu havya indraH samatsu BUzatu 
upa brahmARi savanAni vftrahA paramajyA fcIzamaH 3

tvaM dAtA praTamo rAGasAm asy asi satya ISAnakft 
tuvidyumnasya yujyA vfRImahe putrasya Savaso mahaH 4



tvam indra pratUrtizv aBi viSvA asi spfDaH 
aSastihA janitA viSvatUr asi tvaM tUrya taruzyataH 1

anu te SuzmaM turayantam IyatuH kzoRI SiSuM na mAtarA 
viSvAs te spfDaH SnaTayanta manyave vftraM yad indra tUrvasi 2

ita UtI vo ajaraM prahetAram aprahitam 
ASuM jetAraM hetAraM raTItamam atUrtaM tugryAvfDam 3

yo rAjA carzaRInAM yAtA raTeBir aDriguH 
viSvAsAM tarutA pftanAnAM jyezWo yo vftrahA gfRe 4

indraM taM SumBa puruhanmann avase yasya dvitA viDartari 
hastAya vajraH prati DAyi darSato maho dive na sUryaH 5


tava tyad indriyaM bfhat tava Suzmam uta kratum 
vajraM SiSAti DizaRA vareRyam 1

tava dyOr indra pOMsyaM pfTivI varDati SravaH 
tvAm ApaH parvatAsaS ca hinvire 2

tvAM vizRur bfhan kzayo mitro gfRAti varuRaH 
tvAM SarDo madaty anu mArutam 3



sam asya manyave viSo viSvA namanta kuzwayaH 
samudrAyeva sinDavaH 1

ojas tad asya titviza uBe yat samavartayat 
indraS carmeva rodasI 2

vi cid vftrasya doDato vajreRa SataparvaRA 
Siro biBed vfzRinA 3

tad id Asa Buvanezu jyezWaM yato jajYa ugras tvezanfmRaH 
sadyo jajYAno ni riRAti SatrUn anu yad enaM madanti viSva UmAH 4

vAvfDAnaH SavasA BUryojAH Satrur dAsAya BiyasaM daDAti 
avyanac ca vyanac ca sasni saM te navanta praBftA madezu 5

tve kratum api pfYcanti BUri dvir yad ete trir Bavanty UmAH 
svAdoH svAdIyaH svAdunA sfjA sam adaH su maDu maDunABi yoDIH 6

yadi cin nu tvA DanA jayantaM raReraRe anumadanti viprAH 
ojIyaH Suzmint sTiram A tanuzva mA tvA daBan durevAsaH kaSokAH 7

tvayA vayaM SASadmahe raRezu prapaSyanto yuDenyAni BUri 
codayAmi ta AyuDA vacoBiH saM te SiSAmi brahmaRA vayAMsi 8

ni tad daDize 'vare pare ca yasminn AviTAvasA duroRe 
A sTApayata mAtaraM jigatnum ata invata karvarARi BUri 9

20,107.10a stuzva varzman puruvartmAnaM sam fBvARam inatamam Aptam AptyAnAm 
20,107.10c A darSati SavasA BUryojAH pra sakzati pratimAnaM pfTivyAH 10

20,107.11a imA brahma bfhaddivaH kfRavad indrAya SUzam agniyaH svarzAH 
20,107.11c maho gotrasya kzayati svarAjA turaS cid viSvam arRavat tapasvAn 11

20,107.12a evA mahAn bfhaddivo aTarvAvocat svAM tanvam indram eva 
20,107.12c svasArO mAtariBvarI aripre hinvanti cEne SavasA varDayanti ca 12

20,107.13a citraM devAnAM ketur anIkaM jyotizmAn pradiSaH sUrya udyan 
20,107.13c divAkaro 'ti dyumnEs tamAMsi viSvAtArId duritAni SukraH 13

20,107.14a citraM devAnAm ud agAd anIkaM cakzur mitrasya varuRasyAgneH 
20,107.14c AprAd dyAvApfTivI antarikzaM sUrya AtmA jagatas tasTuzaS ca 14

20,107.15a sUryo devIm uzasaM rocamAnAM maryo na yozAm aBy eti paScAt 
20,107.15c yatrA naro devayanto yugAni vitanvate prati BadrAya Badram 15



tvaM na indrA BaraM ojo nfmRaM Satakrato vicarzaRe 
A vIraM pftanAzaham 1
tvaM hi naH pitA vaso tvaM mAtA Satakrato baBUviTa 
aDA te sumnam Imahe 2

tvAM Suzmin puruhUta vAjayantam upa bruve Satakrato 
sa no rAsva suvIryam 3



svAdor itTA vizuvato maDvaH pibanti gOryaH 
yA indreRa sayAvarIr vfzRA madanti SoBase vasvIr anu svarAjyam 1

tA asya pfSanAyuvaH somaM SrIRanti pfSnayaH 
priyA indrasya Denavo vajraM hinvanti sAyakaM vasvIr anu svarAjyam 2

tA asya namasA sahaH saparyanti pracetasaH 
vratAny asya saScire purURi pUrvacittaye vasvIr anu svarAjyam 3



indrAya madUne sutaM pari zwoBantu no giraH 
arkam arcantu kAravaH 1

yasmin viSvA aDi Sriyo raRanti sapta saMsadaH 
indraM sute havAmahe 2

trikadrukezu cetanaM devAso yajYam atnata 
tam id varDantu no giraH 3



yat somam indra vizRavi yad vA Ga trita Aptye 
yad vA marutsu mandase sam induBiH 1

yad vA Sakra parAvati samudre aDi mandase 
asmAkam it sute raRA sam induBiH 2

yad vAsi sunvato vfDo yajamAnasya satpate 
ukTe vA yasya raRyasi sam induBiH 3


yad adya kac ca vftrahann udagA aBi sUrya 
sarvaM tad indra te vaSe 1

yad vA pravfdDa satpate na marA iti manyase 
uto tat satyam it tava 2

ye somAsaH parAvati ye arvAvati sunvire 
sarvAMs tAM indra gaCasi 3



uBayaM SfRavac ca na indro arvAg idaM vacaH 
satrAcyA maGavA somapItaye DiyA SavizWa A gamat 1
taM hi svarAjaM vfzaBaM tam ojase DizaRe nizwatakzatuH 
utopamAnAM praTamo ni zIdasi somakAmaM hi te manaH 2



aBrAtfvyo'anA tvam anApir indra januzA sanAd asi 
yuDed Apitvam iCase 1

nakI revantaM saKyAya vindase pIyanti te surASvaH 
yadA kfRozi nadanuM sam Uhasy Ad it piteva hUyase 2



aham id Di pituz pari meDAm ftasya jagraBa 
ahaM sUrya ivAjani 1

ahaM pratnena manmanA giraH SumBAmi kaRvavat 
yenendraH Suzmam id daDe 2

ye tvAm indra na tuzwuvur fzayo ye ca tuzwuvuH 
mamed varDasva suzwutaH 3


mA BUma nizwyA ivendra tvad araRA iva 
vanAni ni prajahitAny adrivo durozAso amanmahi 1

amanmahId anASavo 'nugrAsaS ca vftrahan 
sukft su te mahatA SUra rADasAnu stomaM mudImahi 2



pibA somam indra mandatu tvA yaM te suzAva haryaSvAdriH 
sotur bAhuByAM suyato nArvA 1

yas te mado yujas cArur asti yena vftrARi haryaSva haMsi 
sa tvAm indra praBUvaso mamattu 2

boDA su me maGavan vAcam emAM yAM te vasizWo arcati praSastim 
imA brahma saDamAde juzasva 3



SagDy U zu SacIpata indra viSvABir UtiBiH 
BagaM na hi tvA yaSasaM vasuvidam anu SUra carAmasi 1

pOro aSvasya purukfd gavAm asy utso deva hiraRyayaH 
nakir hi dAnaM parimarDizat tve yadyad yAmi tad A Bara 2

indram id devatAtaye indraM prayaty aDvare 
indraM samIke vanino havAmaha indraM Danasya sAtaye 3

indro mahnA rodasI papraTac Cava indraH sUryam arocayat 
indre ha viSvA BuvanAni yemira indre suvAnAsa indavaH 4



astAvi manma pUrvyaM brahmendrAya vocata 
pUrvIr ftasya bfhatIr anUzata stotur meGA asfkzata 1

turaRyavo maDumantaM GftaScutaM viprAso arkam AnfcuH 
asme rayiH papraTe vfzRyaM Savo 'sme suvAnAsa indavaH 2



yad indra prAg apAg udaN nyag vA hUyase nfBiH 
simA purU nfzUto asy Anave 'si praSarDa turvaSe 1

yad vA rume ruSame SyAvake kfpa indra mAdayase sacA 
kaRvAsas tvA brahmaBi stomavAhasa indrA yaCanty A gahi 2


aBi tvA SUra nonumo 'dugDA iva DenavaH 
ISAnam asya jagataH svardfSam ISAnam indra tasTuzaH 1

na tvAvAM anyo divyo na pArTivo na jAto na janizyate 
aSvAyanto maGavann indra vAjino gavyantas tvA havAmahe 2



revatIr naH saDamAda indre santu tuvivAjAH 
kzumanto yABir madema 1

A Ga tvAvAn tmanApta stotfByo DfzRav iyAnaH 
fRor akzaM na cakrayoH 2

A yad duvaH Satakratav A kAmaM jaritFRAm 
fRor akzaM na SacIBiH 3



tat sUryasya devatvaM tan mahitvaM maDyA kartor vitataM saM jaBAra 
yaded ayukta haritaH saDasTAd Ad rAtrI vAsas tanute simasmE 1

tan mitrasya varuRasyABicakze sUryo rUpaM kfRute dyor upasTe 
anantam anyad ruSad asya prAjaH kfzRam anyad DaritaH saM Baranti 2



kayA naS citra A Buvad UtI sadAvfDaH saKA 
kayA SacizWayA vftA 1

kas tvA satyo madAnAM maMhizWo matsad anDasaH 
dflhA cid Aruje vasu 2

aBI zu naH saKInAm avitA jaritFRAm 
SataM BavAsy UtiBiH 3

imA nu kaM BuvanA sIzaDAmendraS ca viSve ca devAH 
yajYaM ca nas tanvaM ca prajAM cAdityEr indraH saha cIkxpAti 4

AdityEr indraH sagaRo marudBir asmAkaM BUtv avitA tanUnAm 
hatvAya devA asurAn yad Ayan devA devatvam aBirakzamARAH 5

pratyaYcam arkam anayaM CacIBir Ad it svaDAm izirAm pary apaSyan 
ayA vAjaM devahitaM sanema madema SatahimAH suvIrAH 6



apendra prAco maGavann amitrAn apApAco aBiBUte nudasva 
apodIco apa SUrADarAca urO yaTA tava Sarman madema 1

kuvid aNga yavamanto yavaM cid yaTA dAnty anupUrvaM viyUya 
ihehEzAM kfRuhi BojanAni ye barhizo namovfktiM na jagmuH 2

nahi sTUry ftuTA yAtam asti nota Sravo vivide saMgamezu 
gavyanta indraM saKyAya viprA aSvAyanto vfzaRaM vAjayantaH 3

yuvaM surAmam aSvinA namucAv Asure sacA 
vipipAnA SuBas patI indraM karmasv Avatam 4

putram iva pitarAv aSvinoBendrAvaTuH kAvyEr daMsanABiH 
yat surAmaM vy apibaH SacIBiH sarasvatI tvA maGavann aBizRak 5

indraH sutrAmA svavAM avoBiH sumfqIko Bavatu viSvavedAH 
bADatAM dvezo aBayaM naH kfRotu suvIryasya patayaH syAma 6

sa sutrAmA svavAM indro asmad ArAc cid dvezaH sanutar yuyotu 
tasya vayaM sumatO yajYiyasyApi Badre sOmanase syAma 7



vi hi sotor asfkzata nendraM devam amaMsata 
yatrAmadad vfzAkapir aryaH puzwezu matsaKA viSvasmAd indra uttaraH 1

parA hIndra DAvasi vfzAkaper ati vyaTiH 
no aha pra vindasy anyatra somapItaye viSvasmAd indra uttaraH 2

kim ayaM tvAM vfzAkapiS cakAra harito mfgaH 
yasmA irasyasId u nv aryo vA puzwimad vasu viSvasmAd indra uttaraH 3

yam imaM tvaM vfzAkapiM priyam indrABirakzasi 
SvA nv asya jamBizad api karRe varAhayur viSvasmAd indra uttaraH 4

priyA tazwAni me kapir vyaktA vy adUduzat 
Siro nv asya rAvizaM na sugaM duzkfte BuvaM viSvasmAd indra uttaraH 5

na mat strI suBasattarA na suyASutarA Buvat 
na mat praticyavIyasI na sakTy udyamIyasI viSvasmAd indra uttaraH 6

uve amba sulABike yaTevANgaM Bavizyati 
Basan me amba sakTi me Siro me vIva hfzyati viSvasmAd indra uttaraH 7

kiM subAho svaNgure pfTuzwo pfTujAGane 
kiM SUrapatni nas tvam aBy amIzi vfzAkapiM viSvasmAd indra uttaraH 8

avIrAm iva mAm ayaM SarArur aBi manyate 
utAham asmi vIriRIndrapatnI marutsaKA viSvasmAd indra uttaraH 9

20,126.10a saMhotraM sma purA nArI samanaM vAva gaCati 
20,126.10c veDA ftasya vIriRIndrapatnI mahIyate viSvasmAd indra uttaraH 10

20,126.11a indrARIm Asu nArizu suBagAm aham aSravam 
20,126.11c nahy asyA aparaM cana jarasA marate patir viSvasmAd indra uttaraH 11

20,126.12a nAham indrARi rAraRa saKyur vfzAkaper fte 
20,126.12c yasyedam apyaM haviH priyaM devezu gaCati viSvasmAd indra uttaraH 12

20,126.13a vfsAkapAyi revati suputra Ad u susnuze 
20,126.13c Gasat ta indra ukzaRaH priyaM kAcitkaraM havir viSvasmAd indra uttaraH 13

20,126.14a ukzRo hi me paYcadaSa sAkaM pacanti viMsatim 
20,126.14c utAham admi pIva id uBA kukzI pfRanti me viSvasmAd indra uttaraH 14

20,126.15a vfzaBo na tigmaSfNgo 'ntar yUTezu roruvat 
20,126.15c manTas ta indra SaM hfde yaM te sunoti BAvayur viSvasmAd indra uttaraH 15

20,126.16a na seSe yasya rambate 'ntarA sakTyA kapft 
20,126.16c sedISe yasya romaSaM nizeduzo vijfmBate viSvasmAd indra uttaraH 16

20,126.17a na seSe yasya romaSaM nizeduzo vijfmBate 
20,126.17c sedISe yasya rambate 'ntarA sakTyA kapft viSvasmAd indra uttaraH 17

20,126.18a ayam indra vfzAkapiH parasvantaM hataM vidat 
20,126.18c asiM sUnAM navaM carum Ad eDasyAna AcitaM viSvasmAd indra uttaraH 18

20,126.19a ayam emi vicAkaSad vicinvan dAsam Aryam 
20,126.19c pibAmi pAkasutvano 'Bi DIram acAkaSaM viSvasmAd indra uttaraH 19

20,126.20a Danva ca yat kfntatraM ca kati svit tA vi yojanA 
20,126.20c nedIyaso vfzAkape 'stam ehi gfhAM upa viSvasmAd indra uttaraH 20

20,126.21a punar ehi vfzAkape suvitA kalpayAvahE 
20,126.21c ya eza svapnanaMSano 'stam ezi paTA punar viSvasmAd indra uttaraH 21

20,126.22a yad udaYco vfzAkape gfham indrAjagantana 
20,126.22c kva sya pulvaGo mfgaH kam agaM janayopano viSvasmAd indra uttaraH 22

20,126.23a parSur ha nAma mAnavI sAkaM sasUva viMSatim 
20,126.23c BadraM Bala tyasyA aBUd yasyA udaram Amayad viSvasmAd indra uttaraH 23


idaM janA upa Sruta narASaMsa stavizyate 
zazwiM sahasrA navatiM ca kOrama A ruSamezu dadmahe 1

uzwrA yasya pravAhaRo vaDUmanto dvirdaSa 
varzmA raTasya ni jihIqate diva IzamARA upaspfSaH 2

eza izAya mAmahe SataM nizkAn daSa srajaH 
trIRi SatAnyarvatAM sahasrA daSa gonAm 3

vacyasva reBa vacyasva vfkze na pakve SakunaH 
nazwe jihvA carcarIti kzuro na Burijoriva 4

pra reBAso manIzA vfzA gAva iverate 
amotaputrakA ezAmamota gA ivAsate 5

pra reBa DIm Barasva govidaM vasuvidam 
devatremAM vAcaM srIRIhIzurnAvIrastAram 6

rAjYo viSvajanInasya yo devomartyAM ati 
vESvAnarasya suzwutimA sunotA parikzitaH 7

pariCinnaH kzemam akarot tama AsanamAcaran 
kulAyan kfRvan kOravyaH patir vadati jAyayA 8

katarat ta A harARi daDi manTAM pari Srutam 
jAyAH patiM vi pfCati rAzwre rAjYaH parikzitaH 9

20,127.10a aBIvasvaH pra jihIte yavaH pakvaH paTo bilam 
20,127.10c janaH sa Badram eDati rAzwre rAjYaH parikzitaH 10

20,127.11a indraH kArum abUbuDad uttizWa vi carA janam 
20,127.11c mamedugrasya carkfDi sarva it te pfRAdariH 11

20,127.12a iha gAvaH pra jAyaDvam ihASvA iha pUruzAH 
20,127.12c iho sahasradakziRopi pUzA ni zIdati 12

20,127.13a nemA indra gAvo rizan mo AsAM gopa rIrizat 
20,127.13c mAsAm amitrayurjana indra mA stena ISata 13

20,127.14a upa no na ramasi sUktena vacasA vayaM BadreRa vacasA vayam 
20,127.14c vanAd aDiDvano giro na rizyema kadA cana 14


yaH saBeyo vidaTyaH sutvA yajvATa pUruzaH 
sUryaM cAmU riSAdasas tad devAH prAg akalpayan 1

yo jAmyA apraTayas tad yat saKAyaM duDUrzati 
jyezWo yad apracetAs tad Ahur aDarAg iti 2

yad Badrasya puruzasya putro Bavati dADfziH 
tad vipro abravId u tad ganDarvaH kAmyaM vacaH 3

yaSca paRi raGujizWyo yaSca devAM adASuriH 
DIrARAM SaSvatAm ahaM tad apAg iti SuSruma 4

ye ca devA ayajantATo ye ca parAdadiH 
sUryo divam iva gatvAya maGavA no vi rapSate 5

yo'nAktAkzo anaByakto amaRivo ahiraRyavaH 
abrahmA brahmaRaH putrastotA kalpezu saMmitA 6
ya AktAkzaH suByaktaH sumaRiH suhiraRyavaH 
subrahmA brahmaRaH putrastotA kalpezu saMmitA 7

aprapARA ca veSantA revAM apratidiSyayaH 
ayaByA kanyA kalyARI totA kalpezu saMmitA 8

suprapARA ca veSantA revAnt supratidiSyayaH 
suyaByA kanyA kalyARI totA kalpezu saMmitA 9

20,128.10a parivfktA ca mahizI svastyA ca yuDiM gamaH 
20,128.10c anASuraScAyAmI totA kalpezu saMmitA 10

20,128.11a vAvAtA ca mahizI svastyA ca yuDiM gamaH 
20,128.11c SvASuraS cAyAmI totA kalpezu saMmitA 11

20,128.12a yad indrAdo dASarAjYe mAnuzaM vi gAhaTAH 
20,128.12c virUpaH sarvasmA AsIt saha yakzAya kalpate 12
20,128.13a tvaM vfzAkzuM maGavann amraM maryAkaro raviH 
20,128.13c tvaM rOhiRaM vyAsyo vi vftrasyABinac CiraH 13

20,128.14a yaH parvatAn vyadaDAd yo apo vyagAhaTAH 
20,128.14c indro yo vftrahAnmahaM tasmAd indra namo 'stu te 14

20,128.15a pfzWaM DAvantaM haryor OccEH Sravasam abruvan 
20,128.15c svastyaSva jEtrAyendram A vaha susrajam 15

20,128.16a ye tvA SvetA ajESravaso hAryo yuYjanti dakziRam 
20,128.16c pUrvA namasya devAnAM biBrad indra mahIyate 16



etA aSvA A plavante 1

pratIpaM prAti sutvanam 2

tAsAm ekA hariknikA 3

hariknike kim iCAsi 4

sADuM putraM hiraRyayam 5

kvAhataM parAsyaH 6

yatrAmUs tisraH SiMSapAH 7

pari trayaH 8

pfdAkavaH 9

20,129.10a SfNgaM Damanta Asate 10

20,129.11a ayanmahA te arvAhaH 11

20,129.12a sa iCakaM saGAGate 12

20,129.13a saGAGate gomIdyA gogatIr iti 13

20,129.14a pumAM kuste nimiCasi 14

20,129.15a palpa badDa vayo iti 15

20,129.16a badDa vo aGA iti 16

20,129.17a ajAgAra kevikA 17

20,129.18a aSvasya vAro goSapadyake 18

20,129.19a SyenIpatI sA 19

20,129.20a anAmayopajihvikA 20



ko arya bahulimA izUni 1

ko asidyAH payaH 2

ko arjunyAH payaH 3

kaH kArzRyAH payaH 4

etaM pfCa kuhaM pfCa 5

kuhAkaM pakvakaM pfCa 6

yavAno yatizvaBiH kuBiH 7
akupyantaH kupAyakuH 8

AmaRako maRatsakaH 9

20,130.10a deva tvapratisUrya 10

20,130.11a enaScipaNktikA haviH 11

20,130.12a pradudrudo maGAprati 12

20,130.13a SfNga utpanna 13

20,130.14a mA tvABi saKA no vidan 14

20,130.15a vaSAyAH putram A yanti 15

20,130.16a irAvedumayaM data 16

20,130.17a aTo iyanniyann iti 17

20,130.18a aTo iyanniti 18

20,130.19a aTo SvA asTiro Bavan 19

20,130.20a uyaM yakAMSalokakA 20



Aminoniti Badyate 1

tasya anu niBaYjanam 2

varuRo yAti vasvaBiH 3

SataM vA BAratI SavaH 4

SatamASvA hiraRyayAH 
SataM raTyA hiraRyayAH 
SataM kuTA hiraRyayAH 

ahula kuSa varttaka 6

SaPena iva ohate 7

Aya vanenatI janI 8

vanizWA nAva gfhyanti 9

20,131.10a idaM mahyaM madUriti 10

20,131.11a te vfkzAH saha tizWati 11

20,131.12a pAka baliH 12

20,131.13a Saka baliH 13

20,131.14a aSvatTa Kadiro DavaH 14

20,131.15a araduparama 15

20,131.16a Sayo hata iva 16

20,131.17a vyApa pUruzaH 17

20,131.18a adUhamityAM pUzakam 18

20,131.19a atyarDarca parasvataH 19

20,131.20a dOva hastino dftI 20



AdalAbukamekakam 1

alAbukam niKAtakam 2

karkariko niKAtakaH 3

tad vAta unmaTAyati 4

kulAyaM kfRavAditi 5

ugraM vanizadAtatam 6

na vanizadanAtatam 7

ka ezAM karkarI liKat 8

ka ezAM dunduBiM hanat 9

20,132.10a yadIyaM hanat kaTaM hanat 10

20,132.11a devI hanat kuhanat 11

20,132.12a paryAgAraM punaHpunaH 12

20,132.13a trIRyuzwrasya nAmAni 13

20,132.14a hiraRya ityeke abravIt 14

20,132.15a dvO vA ye SiSavaH 15

20,132.16a nIlaSiKaRqavAhanaH 16



vitatO kiraRO dvO tAvA pinazwi pUruzaH 
na vE kumAri tat taTA yaTA kumAri manyase 1

mAtuzwe kiraRO dvO nivfttaH puruzAnfte 
na vE kumAri tat taTA yaTA kumAri manyase 2

nigfhya karRakO dvO nirAyaCasi maDyame 
na vE kumAri tat taTA yaTA kumAri manyase 3

uttAnAyE SayAnAyE tizWantI vAva gUhasi 
na vE kumAri tat taTA yaTA kumAri manyase 4
SlakzRAyAM SlakzRikAyAM SlakzRamevAva gUhasi 
na vE kumAri tat taTA yaTA kumAri manyase 5

avaSlakzRamiva BraMSad antarlomamati hrade 
na vE kumAri tat taTA yaTA kumAri manyase 6



ihetTa prAgapAgudagaDarAg arAlAgudaBartsaTa 1

ihetTa prAgapAgudagaDarAg vatsAH puruzanta Asate 2

ihetTa prAgapAgudagaDarAk sTAlIpAko vi lIyate 3

ihetTa prAgapAgudagaDarAk sa vE pfTu lIyate 4

ihetTa prAgapAgudagaDarAg Aste lAhaRi lISATI 5

ihetTa prAgapAgudagaDarAg akzlilI puCilIyate 6


Bug ity aBigataH SalityapakrAntaH PalityaBizWitaH 
dunduBim AhananAByAM jaritaroTAmo dEva 1

koSabile rajani granTer DAnam upAnahi pAdam 
uttamAM janimAM janyAnuttamAM janIn vartmanyAt 2

alAbUni pfzAtakAnyaSvatTapalASam 
pipIlikAvataSvaso vidyutsvAparRaSaPo goSaPo jaritaroTAmo dEva 3

vIme devA akraMsatADvaryo kzipraM pracara 
susatyam id gavAm asyasi praKudasi 4

patnI yadfSyate patnI yakzyamARA jaritaroTAmo dEva 
hotA vizwImena jaritar oTAmo dEva 5

AdityA ha jaritar aNgiroByo dakziRAm anayan 
tAM ha jaritaH pratyAyaMs tAm u ha jaritaH pratyAyan 6

tAM ha jaritar naH pratyagfBRaMs tAm u ha jaritar naH pratyagfBRaH 
ahAnetarasaM na vi cetanAni yajYAn etarasaM na purogavAmaH 7

uta Sveta ASupatvA uto padyABir yavizWaH 
utem ASu mAnaM piparti 8

AdityA rudrA vasavas tvenu ta idaM rADaH prati gfBRIhy aNgiraH 
idaM rADo viBu praBu idaM rADo bfhat pfTu 9

20,135.10a devA dadatvAsuraM tad vo astu sucetanam 
20,135.10c yuzmAM astu divedive pratyeva gfBAyat 10

20,135.11a tvam indra SarmariRA havyaM pArAvateByaH 
20,135.11c viprAya stuvate vasuvaniM duraSravase vaha 11

20,135.12a tvam indra kapotAya CinnapakzAya vaYcate 
20,135.12c SyAmAkaM pakvaM pIlu ca vArasmA akfRor bahuH 12

20,135.13a araMgaro vAvadIti treDA badDo varatrayA 
20,135.13c irAmaha praSaMsaty anirAm apa seDati 13



yad asyA aMhuBedyAH kfDu sTUlam upAtasat 
muzkAvidasyA ejato goSaPe SakulAv iva 1

yadA sTUlena pasasARO muzkA upAvaDIt 
vizvaYcA vasyA varDataH sikatAsv eva gardaBO 2

yad alpikAsvalpikA karkaDUkevazadyate 
vAsantikam iva tejanaM yanty avAtAya vitpati 3

yad devAso lalAmaguM pravizwIminam AvizuH 
sakulA dediSyate nArI satyasyAkziBuvo yaTA 4

mahAnagnyatfpnadvi mokradadasTAnAsaran 
SaktikAnanA svacamaSakaM saktu padyama 5

mahAnagnyulUKalam atikrAmanty abravIt 
yaTA tava vanaspate niraGnanti taTEveti 6

mahAnagnyupa brUte BrazwoTApyaBUBuvaH 
yaTEva te vanaspate pippati taTEveti 7

mahAnagnyupa brUte BrazwoTApyaBUBuvaH 
yaTA vayo vidAhya svarge namavadahyate 8

mahAnagnyupa brUte svasAveSitaM pasaH 
itTaM Palasya vfkzasya SUrpe SUrpaM Bajemahi 9

20,136.10a mahAnagnI kfkavAkaM SamyayA pari DAvati 
20,136.10c ayaM na vidma yo mfgaH SIrzRA harati DARikAm 10

20,136.11a mahAnagnI mahAnagnaM DAvantam anu DAvati 
20,136.11c imAs tad asya gA rakza yaBa mAm adDyOdanam 11

20,136.12a sudevas tvA mahAnagnIr babADate mahataH sADu Kodanam 
20,136.12c kusaM pIvaro navat 12

20,136.13a vaSA dagDAm imANguriM prasfjatogrataM pare 
20,136.13c mahAn vE Badro yaBa mAm adDyOdanam 13

20,136.14a videvas tvA mahAnagnIr vibADate mahataH sADu Kodanam 
20,136.14c kumArikA piNgalikA kArda BasmA ku DAvati 14

20,136.15a mahAn vE Badro bilvo mahAn Badra udumbaraH 
20,136.15c mahAM aBikta bADate mahataH sADu Kodanam 15

20,136.16a yaH kumArI piNgalikA vasantaM pIvarI laBet 
20,136.16c tElakuRqamimANguzWaM rodantaM Sudam udDaret 16



yad Da prAcIr ajagantoro maRqUraDARikIH 
hatA indrasya SatravaH sarve budbudayASavaH 1

kapfn naraH kapfTam ud daDAtana codayata Kudata vAjasAtaye 
nizwigryaH putram A cyAvayotaya indraM sabADa iha somapItaye 2

daDikrAvRo akArizaM jizRor aSvasya vAjinaH 
suraBi no muKA karat pra Ra AyUMzi tArizat 3

sutAso maDumattamAH somA indrAya mandinaH 
pavitravanto akzaran devAn gaCantu vo madAH 4

indur indrAya pavata iti devAso abruvan 
vAcas patir maKasyate viSvasyeSAna ojasA 5

sahasraDAraH pavate samudro vAcamINKayaH 
somaH patI rayIRAM saKendrasya divedive 6

ava drapso aMSumatIm atizWad iyAnaH kfzRo daSaBiH sahasrEH 
Avat tam indraH SacyA Damantam apa snehitIr nfmaRA aDatta 7

drapsam apaSyaM vizuRe carantam upahvare nadyo aMSumatyAH 
naBo na kfzRam avatasTivAMsam izyAmi vo vfzaRo yuDyatAjO 8

aDa drapso aMSumatyA upasTe 'DArayat tanvaM titvizARaH 
viSo adevIr aBy AcarantIr bfhaspatinA yujendraH sasAhe 9

20,137.10a tvaM ha tyat saptaByo jAyamAno 'SatruByo aBavaH Satrur indra 
20,137.10c gUlhe dyAvApfTivI anv avindo viBumadByo BuvaneByo raRaM DAH 10

20,137.11a tvaM ha tyad apratimAnam ojo vajreRa vajrin Dfzito jaGanTa 
20,137.11c tvaM SuzRasyAvAtiro vaDatrEs tvaM gA indra Sacyed avindaH 11

20,137.12a tam indraM vAjayAmasi mahe vftrAya hantave 
20,137.12c sa vfzA vfzaBo Buvat 12

20,137.13a indraH sa dAmane kfta ojizWaH sa made hitaH 
20,137.13c dyumnI SlokI sa somyaH 13

20,137.14a girA vajro na saMBftaH sabalo anapacyutaH 
20,137.14c vavakza fzvo astftaH 14



mahAM indro ya ojasA parjanyo vfzwimAM iva 
stomEr vatsasya vAvfDe 1

prajAm ftasya piprataH pra yad Baranta vahnayaH 
viprA ftasya vAhasA 2

kaRvAH indraM yad akrata stomEr yajYasya sADanam 
jAmi bruvata AyuDam 3



A nUnam aSvinA yuvaM vatsasya gantam avase 
prAsmE yaCatam avfkam pfTu Cardir yuyutaM yA arAtayaH 1

yad antarikze yad divi yat paYca mAnuzAM anu 
nfmnaM tad Dattam aSvinA 2

ye vAm daMsAMsy aSvinA viprAsaH parimAmfSuH 
evet kARvasya boDatam 3

ayaM vAM Garmo aSvinA stomena pari zicyate 
ayaM somo maDumAn vAjinIvasU yena vftraM ciketaTaH 4

yad apsu yad vanaspatO yad ozaDIzu purudaMsasA kftam 
tena mAvizwam aSvinA 5



yan nAsatyA BuraRyaTo yad vA deva BizajyaTaH 
ayaM vAM vatso matiBir na vinDate havizmantaM hi gaCaTaH 1

A nUnam aSvinor fzi stomaM ciketa vAmayA 
A somaM maDumattamaM GarmaM siYcAd aTarvaRi 2

A nUnaM raGuvartaniM raTaM tizWATo aSvinA 
A vAM stomA ime mama naBo na cucyavIrata 3

yad adya vAM nAsatyokTEr AcucyuvImahi 
yad vA vARIBir aSvinevet kaRvasya boDatam 4

yad vAM kakzIvAM uta yad vyaSva fzir yad vAM dIrGatamA juhAva 
pfTI yad vAM vEnyaH sAdanezv eved ato aSvinA cetayeTAm 5



yAtaM CardizpA uta paraspA BUtaM jagatpA uta nas tanUpA 
vartis tokAya tanayAya yAtam 1

yad indreRa saraTaM yATo aSvinA yad vA vAyunA BavaTaH samokasA 
yad AdityeBir fBuBiH sajozasA yad vA vizRor vikramaRezu tizWaTaH 2

yad adyASvinAv ahaM huveya vAjasAtaye 
yat pftsu turvaRe sanas tac CrezWam aSvinor avaH 3

A nUnaM yAtam aSvinemA havyAni vAM hitA 
ime somAso aDi turvaSe yadAv ime kaRvezu vAm aTa 4

yan nAsatyA parAke arvAke asti Bezajam 
tena nUnaM vimadAya pracetasA Cardir vatsAya yaCatam 5



aButsy u pra devyA sAkaM vAcAham aSvinoH 
vy Avar devy A matiM vi rAtiM martyeByaH 1

pra boDayozo aSvinA pra devi sUnfte mahi 
pra yajYahotar Anuzak pra madAya Sravo bfhat 2

yad uzo yAsi BAnunA saM sUryeRa rocase 
A hAyam aSvino raTo vartir yAti nfpAyyam 3

yad ApItAso aMSavo gAvo na duhra UDaBiH 
yad vA vARIr anuzata pra devayanto aSvinA 4

pra dyumnAya pra Savase pra nfzAhyAya SarmaRe 
pra dakzAya pracetasA 5

yan nUnaM DIBir aSvinA pitur yonA nizIdaTaH 
yad vA sumneBir ukTyA 6



taM vAM raTaM vayam adyA huvema pfTujrayam aSvinA saMgatiM goH 
yaH sUryAM vahati vanDurAyur girvAhasaM purutamaM vasUyum 1

yuvaM Sriyam aSvinA devatA tAM divo napAtA vanaTaH SacIBiH 
yuvor vapur aBi pfkzaH sacante vahanti yat kakuhAso raTe vAm 2

ko vAm adyA karate rAtahavya Utaye vA sutapeyAya vArkEH 
ftasya vA vanuze pUrvyAya namo yemAno aSvinA vavartat 3

hiraRyayena puruBU raTenemaM yajYaM nAsatyopa yAtam 
pibATa in maDunaH somyasya daDaTo ratnaM viDate janAya 4

A no yAtaM divo aCa pfTivyA hiraRyayena suvftA raTena 
mA vAm anye ni yaman devayantaH saM yad dade nABiH pUrvyA vAm 5

nU no rayiM puruvIraM bfhantaM dasrA mimATAm uBayezv asme 
naro yad vAm aSvinA stomam Avant saDastutim AjamIlhAso agman 6

iheha yad vAM samanA papfkze seyam asme sumatir vAjaratnA 
uruzyataM jaritAraM yuvaM ha SritaH kAmo nAsatyA yuvadrik 7

maDumatIr ozaDIr dyAva Apo maDuman no Bavatv antarikzam 
kzetrasya patir maDumAn no astv arizyanto anv enaM carema 8

panAyyaM tad aSvinA kftaM vAM vfzaBo divo rajasaH pfTivyAH 
sahasraM SaMsA uta ye gavizwO sarvAM it tAM upa yAtA pibaDyE 9