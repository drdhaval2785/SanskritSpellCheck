1.1.1.[1]

vratamupEzyan . antareRAhavanIyaM ca gArhapatyaM ca prANtizWannapa upaspfSati
tadyadapa upaspfSatyameDyo vE puruzo yadanftaM vadati tena pUtirantarato
meDyA vA Apo meDyo BUtvA vratamupAyAnIti pavitraM vA ApaH pavitrapUto
vratamupAyAnIti tasmAdvA apa upaspfSati



1.1.1.[2]

so'gnimevABIkzamARo vratamupEti . agne vratapate vrataM carizyAmi tacakeyaM
tanme rADyatAmityagnirvE devAnAM vratapatistasmA evEtatprAha vrataM carizyAmi
taccakeyaM tanme rADyatAmiti nAtra tirohitamivAsti



1.1.1.[3]

aTa saMsTite visfjate . agne vratapate vratamacArizaM tAdaSakaM tanme
rADItyaSakadyetadyo yajYasya saMsTAmagannarADi hyasmE yo yajYasya
saMsTAmagannetena nveva BUyizWA iva vratamupayantyanena tvevopeyAt



1.1.1.[4]

dvayaM vA idaM na tftIyamasti . satyaM cEvAnftaM ca satyameva devA anftam
manuzyA idamahamanftAtsatyamupEmIti tanmanuzyeByo devAnupEti



1.1.1.[5]

sa vE satyameva vadet . etadDavE devA vrataM caranti yatsatyaM tasmAtte yaSo yaSo
ha Bavati ya evaM vidvAMtsatyaMvadati



1.1.1.[6]

aTa saMsTite visfjate . idamahaM ya evAsmi so'smItyamAnuza iva vA etadBavati
yadvratamupEti na hi tadavakalpate yadbrUyAdidamahaM satyAdanftamupEmIti tadu
Kalu punarmAnuzo Bavati tasmAdidamahaM ya evAsmi so'smItyevaM vrataM
visfjeta



1.1.1.[7]

aTAto'SanAnaSanasyEva . taduhAzAQaH sAvayaso'naSanameva vrataM mene mano
ha vE devA manuzyasyAjAnanti ta enametadvratamupayantaM viduH prAtarno
yakzyata iti te'sya viSve devA gfhAnAgacanti te'sya gfhezUpavasanti sa upavasaTaH



1.1.1.[8]

tannvevAnavakxptam . yo manuzyezvanaSnatsu pUrvo'SnIyAdaTa kimu yo
devezvanaSnatsu pUrvo'SnIyAttasmAdu nEvASnIyAt



1.1.1.[9]

tadu hovAca yAjYavalkyaH . yadi nASnAti pitfdevatyo Bavati yadyu aSnAti
devAnatyaSnAtIti sa yadevASitamanaSitaM tadaSnIyAditi yasya vE havirna gfhRanti
tadaSitamanaSitaM sa yadaSnAti tenApitfdevatyo Bavati yadyu tadaSnAti yasya havirna
gfhRanti teno devAnnAtyaSnAti



1.1.1.[10]

sa vA AraRyamevASnIyAt . yA vAraRyA ozaDayo yadvA vfkzyaM tadu ha smAhApi
barkurvArzRo mAsAnme pacata na vA etesAM havirgfhRantIti tadu taTA na
kuryAdvrIhiyavayorvA etadupajaM yacamIDAnyaM tadvrIhiyavAvevEtena BUyAMsO
karoti tasmAdAraRyamevASnIyAt



1.1.1.[11]

sa AhavanIyAgAre vEtAM rAtrIM SayIta . gArhapatyAgAre vA devAnvA eza upAvartate yo
vratamupEti sa yAnevopAvarttate tezAmevEtanmaDye Sete'DaH SayItADastAdiva hi
Sreyasa upacAraH



1.1.1.[12]

sa vE prAtarapa eva . praTamena karmaRABipadyate'paH praRayati yajYovA Apo
yajYamevEtatpraTamena karmaRABipadyate tAH praRayati yajYamevEtadvitanoti



1.1.1.[13]

sa praRayati . kastvA yunakti sa tvA yunakti kasmE tvA yunakti tasmE tvA
yunaktItyetABiraniruktABirvyAhftiBiranirukto vE prajApatih
prajApatiryajYastatprajApatimevEtadyajYaM yunakti



1.1.1.[14]

yadvevApaH praRayati . adBirvA idaM sarvamAptaM tatpraTamenEvEtatkarmaRA
sarvamApnoti



1.1.1.[15]

yadvevAsyAtra . hotA vADvaryurvA brahmA vAgnIDro vA svayaM vA yajamAno
nAByApayati tadevAsyEtena sarvamAptaM Bavati



1.1.1.[16]

yadvevApaH praRayati . devAnha vE yajYena yajamAnAMstAnasurarakzasAni
rarakzurna yakzyaDva iti tadyadarakzaMstasmAdrakzAMsi



1.1.1.[17]

tato devA etaM vajraM dadfSuH . yadapo vajro vA Apo vajro hi vA ApastasmAdyenEtA
yanti nimnaM kurvanti yatropatizWante nirdahanti tata etaM
vajramudayacaMstasyABaye'nAzwre nivAte yajYamatanvata taTo evEsa etaM
vajramudyacati tasyABaye'nAzwre nivAte yajYaM tanute tasmAdapaH praRayati



1.1.1.[18]

tA utsicyottareRa gArhapatyaM sAdayati . yozA vA Apo vfzAgnirgfhA vE
gArhapatyastadgfhezvevEtanmiTunaM prajananaM kriyate vajraM vA eza udyacati yo
'paH praRayati yo vA apratizWito vajramudyacati nEnaM SaknotyudyantuM saM hEnaM
SfRAti



1.1.1.[19]

sa yadgArhapatye sAdayati . gfhA vE gArhapatyo gfhA vE pratizWAyAM pratitizWati
taTo hEnameza vajro na hinasti tasmAdgArhapatye sAdayati



1.1.1.[20]

tA uttareRAhavanIyaM praRayati . yozA vA Apo vfbzAgnirmiTunamevEtatprajananaM
kriyata evamiva hi miTunaM kxptamuttarato hi strI pumAMsamupaSete



1.1.1.[21]

tA nAntareRa saMcareyuH . nenmiTunaM caryamARamantareRa saMcarAniti tA nAtihftya
sAdayenno anAptAH sAdayetsa yadatihftya sAdayedasti vA agneScApAM ca
viBrAtfvyamiva sa yaTeva ha tadagnerBavati yatrAsyApa upaspfSantyagnO hADi
BrAtfvyaM varDayedyadatihftya sAdayedyadya anAptAH sAdayenno hABistaM
kAmamaByApayedyasmE kAmAya praRIyante tasmAdu sampratyevottareRAhavanIyam
praRayati



1.1.1.[22]

aTa tfREH paristfRAti . dvandvaM pAtrARyudAharati SUrpaM cAgnihotrahavaRIM ca
sPyaM ca kapAlAnica SamyAM cakfzRAjinaM colUKalamusale dfzadupala taddaSa
daSAkzarA vE virAqvirAqvE yajYastadvirAjamevEtadyajYamaBisampAdayatyaTa
yaddvandvaM dvandvaM vE vIryaM yadA vE dvO saM raBete aTa tadvIryaM Bavati
dvandvaM vE miTunaM prajananaM miTunamevEtatprajananaM kriyate



1.1.2.[1]

aTa SUrpaM cAgnihotrahavaRIM cAdatte . karmaRo vAM vezAya vAmiti yajYo vE karma
yajYAya hi tasmAdAha karmaRo vAmiti vezAya vAmiti vevezwIva hi yajYam



1.1.2.[2]

aTa vAcaM yacati . vAgvE yajYo'vikzubDo yajYaM tanavA ityaTa pratapati
pratyuzwaM rakzaH pratyuzwA arAtayo nizwaptaM rakzo nizwaptA arAtaya iti vA



1.1.2.[3]

devA ha vE yajYaM tanvAnAH . te'surarakzaseBya
AsaNgAdbiBayAYcakrustadyajYamuKAdevEtannAzwrA rakzAMsyato'pahanti



1.1.2.[4]

aTa prEti . urvantarikzamanvemItyantarikzaM vA anu
rakzaScaratyamUlamuBayataH paricinnaM yaTAyaM puruzo'mUla uBayataH
paricinno'ntarikzamanucarati tadbrahmaREvEtadantarikzamaBayamanAzwraM
kurute



1.1.2.[5]

sa vA anasa eva gfhRIyAt . ano ha vA agre paSceva vA idaM yacAlaM sa yadevAgre
tatkaravARiti tasmAdanasa eva gfhRIyAt


1.1.2.[6]

BUmA vA anaH . BUmA hi vA anastasmAdyadA bahu
BavatyanovAhyamaBUdityAhustadBUmAnamevEtadupEti tasmAdanasa eva gfhRIyAt



1.1.2.[7]

yajYo vasanti na kOzwasya na kumByE BastrAyE ha smarzayo gfhRanti
tadvfzInprati BastrAyE yajUMzyAsustAnyetarhi prAkftAni yajYAdyajYaM nirmimA iti
tasmAdanasa evagfhRIyAt



1.1.2.[8]

uto pAtryE gfAmu tarhyavastadupohya gfhRIyAdyato yunajAma tato vimuYccanti



1.1.2.[9]

tasya vA etasyAnasaH . agnireva DUragnirhi vE DUraTa ya
enadvahantyagnidagDamivEzAM vahaM BavatyaTa yajjaGanena kastamBIM pra
ugaM vedirevAsya sA nIqa eva havirDAnam



1.1.2.[10]

sa DuramaBimfSati . DUrasi DUrva DUrvantaM DUrva taM yo'smAnDUrvati taM
DUrvayaM vayaM DUrvAma ityagnirvA eza DuryastametadatyezyanBavati
havirgrahizyaMstasmAevEtAnnihnute taTo hEtamezo'tiyantamagnirDuryo na
hinasti



1.1.2.[11]

tadDa smEtadAruRirAha . aDarmAsaSo vA ahaM sapatnAnDUrvAmItyetadDa sma sa
tadaByAha



1.1.2.[12]

aTa jaGanena kastamBImIzAmaBimfSya japati . devAnAmasi vahnitamaM
sasnitamaM papritamaM juzwatamaM devahUtamam .hrutamasi havirDAnaM
dfMhasva mA hvArityana evEtadupastOtyupastutAdrAtamanaso havirgfhRAnIti mA te
yajYapatirhvArzIditi yajamAno vE yajYapatistadyajamAnAyEvEtaduhvalAmASAste



1.1.2.[13]
aTAkramate . vizRustvA kramatAmiti yajYo vE vizRuH sa deveBya imAM vikrAntiM
vicakrame yEzAmiyaM vikrAntiridameva praTamena padena
paspArATedamantarikzaM dvitIyena

divamuttamenEtAmvevEza etasmE vizRuryajYo vikrAntiM vikramate



1.1.2.[14]

aTa prekzate . uru vAtAyeti prARo vE vAtastadbrahmaREv

EtatprARAya vAtAyorugAyaM kurute



1.1.2.[15]

aTApAsyati . apahataM rakza iti yadyatra kiYcidApannaM Bavati yadyu nAByeva
mfSettannAzwrA evEtadrakzAM syato'pahanti



1.1.2.[16]

aTABipadyate . yacantAM paYcati paYca vA imA aNgulayaH pANkto vE
yajYastadyajYamevEtadatra daDAti



1.1.2.[17]

aTa gfhRAti . devasya tvA savituH prasave'SvinorbAhuByAM pUzRo hastAByAm
agnaye juzwaM gfhRAmIti savitA vE devAnAM prasavitA tatsavitfprasUta
evEtadgfhRAtyaSvinorbAhuByAmityaSvinAvaDvaryU pUzRo hastAByAmiti pUzA
BAgaduGo'SanaM pARiByAmupaniDAtA satyaM devA
antammanuzyAstatsatyenEvEtadgfhRAti



1.1.2.[18]

aTa devatAyA AdiSati . sarvA ha vE devatA aDvaryuM havirgfhIzyantamupatizWante
mama nAma grahIzyati mama nAma grahIzyatIti tABya evEtatsaha satIByo
'samadaM karoti



1.1.2.[19]

yadveva devatAyA AdiSati . yAvatIByo ha vE devatAByo havIMzi gfhyanta FRamu
hEva tAstena manyante yadasmE taMkAmaM samarDayeyuryatkAmyA gfhRAti
tasmAdvE devatAyA'AdiSatyevameva yaTApUrvaM havIMzi gfhItvA


1.1.2.[20]

aTABimfSati . BUtAya tvA nArAtaya iti tadyata eva gfhRAti tadevEtatpunarApyAyayati



1.1.2.[21]

aTa prANprekzate . svaraBiviKyezamiti parivftamiva vA etadano Bavati
tadasyEtaccakzuH pApmagfhItamiva Bavati yajYo vE svarahardevAH
sUryastatsvarevEtadato BivipaSyati



1.1.2.[22]

aTAvarohati . dfMhantAM duryAH pfTivyAmiti gfhA vE duryAste heta ISvaro gfhA
yajamAnasya yo'syEzo'DvaryuryajYena carati taM prayantamanu
pracyotostasyeSvaraH kulaM vikzobDostAnevEtadasyAM pfTivyAM dfMhati taTA
nAnupracyavante taTA na vikzoBante tasmAdAha dfMhantAM duryAH
pfTivyAmityaTa prEtyurvantarikzamanvemIti so'sAveva banDuH



1.1.2.[23]

sa yasya gArhapatye havIMzi Srapayanti . gArhapatye tasya pAtrARi saMsAdayanti
jaGaneno tarhi gArhapatyaM sAdayedyasyAhavanIye havIMzi SrapayantyAhavanIye
tasya pAtrARi saMsAdayanti jaGaneno tarhyAhavanIyaM sAdayetpfTivyAstvA nABO
sAdayAmIti maDyaM vE nABirmaDyamaBayaM tasmAdAha pfTivyAstvA nABO
sAdayAmItyadityA upasTa ityupasTa ivEnadaBArzuriti vA AhuryatsuguptaM
gopAyanti tasmAdAhAdityA upasTa ityagne havyaM rakzeti tadagnaye cEvEtadDaviH
paridadAti guptyA asyE ca pfTivyE tasmAdAhAgne havyaM rakzeti



1.1.3.[1]

pavitre karoti . pavitre sTo vEzRavyAviti yajYo vE vizRuryajYiye sTa ityevEtadAha



1.1.3.[2]

te vE dve BavataH . ayaM vE pavitraM yo'yaM pavate so'yameka ivEva pavate so
'yaM puruze'ntaH pravizwaH prANca pratyaNca tAvimO prARodAnO tadetasyEvAnu
mAtrAM tasmAddve BavataH



1.1.3.[3]

aTo api trIRi syuH . vyAno hi tftIyo dve nveva BavatastAByAmetAH prokzaRIrutpUya
tABiH prokzati tadyadetAByAmutpunAti


1.1.3.[4]

vftro ha vA idaM sarvaM vftvA SiSye . yadidamantareRa dyAvApfTivI sa yadedaM sarvaM
vftvA SiSye tasmAdvftro nAma



1.1.3[[.]]5

tamindro jaGAna . sa hataH pUtiH sarvata evApo'Bipra susrAva sarvatEva hyayaM
samudrastasmAdu hEkA Apo bIBatsAYcakrire tA uparyuparyatipupruvire'ta ime
darBAstA hEtA anApUyitA Apo'sti vA itarAsu saM sfzwamiva yadenA vftraH
pUtiraBiprAsravattadevAsAmetAByAM pavitrAByAmapahantyaTa
meDyABirevAdBiH prokzati tasmAdvA etAByAmutpunAti



1.1.3.[6]

sa utpunAti . saviturvaH prasava utpunAmyacidreRa pavitreRa sUryasya raSmiBiriti
savitA vE devAnAM prasavitA tatsavitfprasUta evEtadutpunAtyacidreRa pavitreReti yo vA
ayaM pavata ezo'cidraM pavitrametenEtadAha sUryasya raSmiBirityete vA
utpavitAro yatsUryasya raSmayastasmAdAha sUryasya raSmiBiriti



1.1.3.[7]

tAH savye pARO kftvA . dakziRenodiNgayatyupastOtyevEnA etanmahayatyeva
devIrApo agreguvo agrepuva iti devyo hyApastasmAdAha devIrApa ityagreguva iti tA
yatsamudraM gacanti tenAgreguvo'grepuva iti tA yatpraTamAH somasya rAjYo
Bakzayanti tenAgrepuvo'gra imamadya yajYaM nayatAgre yajYapatiM suDAtuM
yajYapatiM devayuvamiti sADu yajYaM sADu yajamAnamityevEtadAha



1.1.3.[8]

yuzmA indro'vfRIta vftratUrya iti . etA u hIndro'vfRIta vftreRa sparDamAna
etABirhyenamahaMstasmAdAha yuzmA indro'vfRIta vftratUrya iti



1.1.3.[9]

yUyamindramavfRIDvaM vftratUrya iti . etA u hIndramavfRata vftreRa
sparDamAnametABirhyenamahaMstasmAdAha yUyamindramavfRIDvaM vftratUrya'iti



1.1.3.[10]

prokzitA sTeti . tadetAByo nihnute'Ta haviH prokzatyeko vE prokzaRasya
banDurmeDyamevEtatkaroti


1.1.3[.1]1

sa prokzati agnaye tvA juzwaM prokzAmIti tadyasyE devatAyE havirBavati tasyE
meDyaM karotyevameva yaTApUrvaM havIMzi prokzya



1.1.3.[12]

aTa yajYapAtrARi prokzati . dEvyAya karmaRo SunDaDvaM devayajyAyA iti dEvyAya
hi karmaRo SunDati devayajyAyE yadvo'SudDaH parAjaGnuridaM vastacunDAmIti
tadyadevEzAmatrASudDastakzA vAnyo vAmeDyaH kaScitparAhanti
tadevEzAmetadadBirmeDyaM karoti tasmAdAha yadvo'SudDAH parAjaGnuridaM
vastacunDAmIti



1.1.4.[1]

aTa kfzRAjinamAdatte . yajYasyEva sarvatvAya yajYo ha deveByo'pacakrAma sa
kfzRo BUtvA cacAra tasya devA anuvidya tvacamevAvacAyAjahruH



1.1.4.[2]

tasya yAni SuklAni ca kfzRAni ca lomAni . tAnyfcAM ca sAmnAM ca rUpaM yAni SuklAni
tAni sAmnAM rUpaM yAni kfzRAni tAnyfcAM yadi vetaraTA yAnyeva kfzRAni tAni
sAmnAM
rUpaM yAni SuklAni tAnyfcAM yAnyeva baBrURIva harIRi tAni yajuzAM rUpam



1.1.4.[3]

sEzA trayI vidyA yajYaH . tasyA etacilpameza varRastadyatkfzRAjinaM Bavati
yajYasyEva sarvatvAya tasmAtkfzRAjinamaDi dIkzante yajYasyEva sarvatvAya
tasmAdaDyavahananamaDipezaRaM BavatyaskannaM havirasaditi tadyadevAtra
taRqulo vA pizwaM vA skandAttadyajYe yajYaH pratitizWAditi
tasmAdaDyavahananamaDipezaRaM Bavati



1.1.4.[4]

aTa kfzRAjinamAdatte . SarmAsIti carma vA etatkfzRasya tadasya tanmAnuzaM Sarma
devatrA tasmAdAha SarmAsIti tadavaDUnotyavaDUtaM rakzo'vaDUtA arAtaya iti
tannAzwrA evEtadrakzaMsyato'pahantyatinatyeva pAtrARyavaDUnoti
yadyasyAmeDyamaBUttadyasyEtadavaDUnoti



1.1.4.[5]
tatpratIcInagrIvamupastfRAti . adityAstvagasi prati tvAditirvettvitIyaM vE
pfTivyaditistasyA asyE tvagyadidamasyAmaDi kiYca tasmAdAhAdityAstvagasIti prati
tvAditirvettviti prati hi svaH saM jAnIte tatsaMjYAmevEtatkfzRAjinAya ca vadati
nedanyo'nyaM hinasAta ityaBinihitameva savyena pARinA Bavati



1.1.4.[6]

aTa dakziRenolUKalamAharati . nediha purA nAzwrA rakzAMsyAviSAniti brAhmaRo hi
rakzasAmapahantA tasmAdaBinihitameva savyena pARinA Bavati



1.1.4.[7]

aTolUKalaM nidaDAti . adrirasi vAnaspatyo grAvAsi pfTubuQna iti vA
tadyaTEvAdaH somaM rAjAnaM
grAvaBiraBizuRvantyevamevEtadulUKalamusalAByAM dfzadupalAByAM
haviryajYamaBizuRotyadraya iti vE tezAmekaM nAma tasmAdAhAdrirasIti vAnaspatya
iti vAnaspatyo hyeza grAvAsi pfTubuDna iti grAvA hyeza pfTubuDno hyeza prati
tvAdityAstvagvettviti tatsaMjYAmevEtatkfzRAjinAya ca vadati nedanyo'nyaM hinasAta
iti



1.1.4.[8]

aTa havirAvapati . agnestanUrasi vAco visarjanamiti yajYo hi tenAgnestanUrvAco
visarjanamiti yAM vA amUM havirgrahIzyanvAcaM yacatyatra vE taM visfjate
tadyadetAmatra vAcaM visfjata eza hi yajYa ulUKale pratyazWAdeza hi prAsAri
tasmAdAha vAco visarjanamiti



1.1.4.[9]

sa yadidaM purA mAnuzIM vAcaM vyAharet . tatro vEzRAvImfcaM vA yajurvA
japedyajYo vE vizRustadyajYaM punarAraBate tasyo hEzA prAyaScittirdevavItaye tvA
gfhRAmIti devAnavadityu hi havirgfhyate



1.1.4.[10]

aTa musalamAdatte . bfhadgrAvAsi vAnaspatya iti bfhadgrAvA hyeza vAnaspatyo
hyeza tadavadaDAti sa idaM deveByo haviH SamIzva suSami SamIzveti sa idaM
deveByo haviH saMskuru sADusaMskftaM saMskurvityevEtadAha



1.1.4.[11]

aTa havizkftamudvAdayati . havizkfdehi havizkfdehIti vAgvE
havizkfdvAcamevEtadvisfjate vAgu vE yajYastadyajYamevEtatpunarupahvayate



1.1.4.[12]

tAni vA etAni . catvAri vAca ehIti brAhmaRasyAgahyAdraveti vESyasya ca
rAjanyabanDoScADAveti SUdrasya sa yadeva brAhmaRasya tadAhEtadDi
yajYiyatamametadu ha vE vAcaH SAntataM yadehIti tasmAdehItyeva brUyAt



1.1.4.[13]

tadDa smEtatpurA . jAyEva havizkfdupottizWati tadidamapyetarhi ya eva
kaScopottizWati sa yatrEza havizkftamudvAdayati tadeko dfzadupale samAhanti
tadyadetAmatra vAcaM pratyudvAdayanti



1.1.4.[14]

manorha vA FzaBa Asa . tasminnasuraGnI sapatnaGnI vAkpravizwAsa tasya ha sma
SvasaTAdravaTAdasurarakzasAni mfdyamAnAni yanti te hAsurAH samUdire pApaM vata
no'yamfzaBaH sacate kaTaM nvimaM daBnuyAmeti kilAtAkulI iti
hAsurabrahmAvAsatuH



1.1.4.[15]

tO hocatuH . SradDAdevI vE manurAvaM nu vedAveti tO hAgatyocaturmano yAjayAva
tveti kenetyanenarzaBeReti taTeti tasyAlabDasya sa vAgapacakrAma



1.1.4.[16]

sA manoreva jAyAM manAvIM praviveSa . tasyE ha sma yatra vadantyE SfRvanti tato
ha smEvAsurarakzasAni mfdyamAnAni yanti te hAsurAH samUdira ito vE naH pApIyaH
sacate BUyo hi mAnuzI vAgvadatIti kilAtAkulI hEvocatuH SradDAdevo vE
manurAvaM nveva vedAveti tO hAgatyocaturmano y

AjayAva tveti kenetyanayEva jAyayeti taTeti tasyA AlabDAyE sA vAgapacakrAma



1.1.4.[17]

sA yajna=ameva yajYapAtrARi praviveSa . tato hEnAM na SekaturnirhantuM
sEzAsuraGnI vAgudvadati sa yasya hEvaMviduza etAmatra vAcaM pratyudvAdayanti
pApIyAMso hEvAsya sapatnA Bavanti



1.1.4.[18]

sa samAhanti . kukkuwo'si maDujihva iti maDujihvo vE sa deveBya AsIdvizajihvo
'sureByaH sa yo deveBya AsIH sana eDItye vEtadAhezamUrjamAvada tvayA vayaM
saNGAtaM saNGAtaM jezmeti nAtra tirohitamivAsti



1.1.4.[19]

aTa SUrpamAdatte . varzavfdDamasIti varzavfdDaM hyetadyadi naqAnAM yadi
veRUnAM yadIzIkARAM varzamuhyevEtA varDayati



1.1.4.[20]

aTa havirnirvapati . prati tvA varzavfdDaM vettviti varzavfdDA u hyevEte yadi
vrIhayo yadi yavA varzamuhyevEtAnvarDayati tatsaMjYAmevEtacUrpAya ca vadati
nedanyo'nyaM hinasAta iti



1.1.4.[21]

aTa nizpunAti . parApUtaM rakzaH parApUtA arAtaya ityaTa tuzAnprahantyapahataM
rakza iti tannAzwrA evEtadrakzAMsyato'pahanti



1.1.4.[22]

aTApavinakti . vAyurvo vivinaktvityayaM vE vAyuryo'yaM pavata eza vA idaM sarvaM
vivinakti yadidaM kiMca vivicyate tadenAneza evEtadvivinaktisa yadEta
etatprApnuvanti yatrEnAnaDyapavinakti



1.1.4.[23]

aTAnumantrayate . devo vaH savitA hiraRyapARiH pratigfBRAtvAcidreRa pARinA
supratigfhItA asannityaTa triH PalIkaroti trivfdDi yajYaH



1.1.4.[24]

tadDEke deveByaH SunDaDvaM deveByaH SunDaDvamiti PalIkurvanti tadu
taTA na kuryAdAdizwaM vA etaddevatAyE havirBavatyaTEtadvESvadevaM karoti
yadAha deveByaH SunDaDvamiti tatsamadaM karoti tasmAdu tUzRImeva
PalIkuryAt



1.2.1.[1]
sa vE kapAlAnyevAnyatara upadaDAti . dfzadupale anyatarastadvA etaduBayaM saha
kriyate tadyadetaduBayaM saha kriyate



1.2.1.[2]

Siro ha vA etadyajYasya yatpuroqASaH sa gAnyevemAni SIrzRaH kapAlAnyetAnyevAsya
kapAlAni mastizka eva pizwAni tadvA etadekamaNgamekaM saha karavAva samAnaM
karavAveti tasmAdvA etaduBayaM saha kriyate



1.2.1.[3]

sa yaH kapAlAnyupadaDAti . sa upavezamAdatte DfzwirasIti sa yadenenAgniM
DfzRivopacarati tena DfzwiraTa yadenena yajYa upAlaBata upeva vA
enenEtadvezwi tasmAdupavezo nAma



1.2.1.[4]

tena prAco'NgArAnudUhati . apAgne agnimAmAdaM jahi nizkravyAdaM seDetyayaM vA
AmAdyenedaM manuzyAH paktvASnantyaTa yena puruzaM dahanti sa
kravyAdetAvevEtaduBAvato'pahanti



1.2.1.[5]

aTANgAramAskOti . A devayajaM vaheti yo devayAwtasmin havIMzi SrapayAma
tasminyajYaM tanavAmahA iti tasmAdvAAskOti



1.2.1.[6]

taM maDyamena kapAlenAByupadaDAti . devA ha vE yajYaMtanvAnAste
'surarakzaseBya AsaNgAdbiBayAMcakrurnenno'DastAnnAzwrA
rakzAMsyupottizWAnityagnirhi rakzasAmapahantA tasmAdevamupadaDAti
tadyadeza eva Bavati nAnya eza hi yajuzkfto meDyastasmAnmaDyamena
kapAlenAByupadaDAti



1.2.1.[7]

sa upadaDAti . Druvamasi pfTivIM dfMheti pfTivyA eva rUpeREtadeva
dfMhatyetenEva dvizantaM BrAtfvyamavabADate brahmavani tvA kzatravani
sajAtavanyupadaDAmi BrAtfvyasya vaDAyeti bahvI vE yajuHsvASIstadbrahma ca
kzatraM cASAsta uBe vIrya sajAtavanIti BUmA vE sajAtAstadBUmAnamASAsta
upadaDAmi BrAtfvyasya baDAyeti yadi nABicaredyadya aBicaredamuzya
baDAyeti brUyAdaBinihitameva savyasya pAReraNgulyA Bavati


1.2.1.[8]

aTANgAramAskOti . nediha purA nAzwrA rakzAMsyAviSAniti brAhmaRo hi
rakzasAmapahantA tasmAdaBinihitameva savyasya pAReraNgulyA Bavati



1.2.1.[9]

aTANgAramaDyUhati . agne brahma gfBRIzveti nediha purA nAzwrA
rakzAMsyAviSAnityagnirhi rakzasAmapahantA tasmAdenamaDyUhati



1.2.1.[10]

aTa yatpaScAttadupadaDAti . DaruRamasyantarikzaM dfMhetyantarikzasyEva
rUpeREtadeva dfMhatyetenEva dvizantaM BrAtfvyamavabADate brahmavani tvA
kzatravani sajAtavanyupadaDAmi BrAtfvyasya baDAyeti



1.2.1[.1]1

aTa yatpurastAttadupadaDAti . Dartramasi divaM dfMheti diva eva rUpeREtadeva
dfMhatyetenEva ... baDAyeti



1.2.1.[12]

aTa yaddakziRatastadupapaDAti . viSvAByastvASABya upadaDAmIti sa
yadimAMllokAnati caturTamasti vA na vA tenEvEtaddvizantam
BrAtfvyamavabADate'nadDA vE tadyadimAMllokAnati caturTamasti vA na
vAnadDo tadyadviSvA ASAstasmAdAha viSvAByastvASABya upadaDAmIti tUzRIM
vEvetarARi kapAlAnyupadaDAti cita sTorDvacita iti vA



1.2.1.[13]

aTANgArEraByUhati . BfgURAmaNgirasAM tapasA tapyaDvamityetadvE tejizWaM tejo
yadBfgvaNgirasAM sutaptAnyasanniti tasmAdenamaByUhati



1.2.1.[14]

aTa yo dfzadupale upadaDAti . sa kfzRAjinamAdatte SarmAsIti
tadavaDUnotyavaDUtaM rakzo'vaDUtA arAtaya iti so'sAveva
banDustatpratIcInagrIvamupastfRAtyadityAstvagasi prati tvAditirvettviti so'sAveva
banDuH


1.2.1.[15]

aTa dfzadamupadaDAti . DizaRAsi parvatI prati tvAdityAstvagvettviti DizaRA hi
parvatI hi prati tvAdityAstvagvettviti tatsaMjYAmevEtatkfzRAjinAya ca vadati nedanyo
'nyaM hinasAva itIyamevEzA pfTivI rUpeRa



1.2.1.[16]

aTa SamyAmudIcInAgrAmupadaDAti . diva skamBanIrasItyantarikzameva
rUpeRAntarikzeRa hIme dyAvApfTivI vizwabDe tasmAdAha diva skamBanIrasIti



1.2.1.[17]

aTopalAmupadaDAti . DizaRAsi pArvateyI prati tvA parvatI vettviti kanIyasI hyezA
duhiteva Bavati tasmAdAha pArvateyIti prati tvA parvatI vettviti prati hi svaH
saMjAnIte tatsaMjYAmevEtaddfzadupalAByAM vadati nedanyo'nyaM hinasAta iti
dyOrevEzA rUpeRa hanU eva dfzadupalejihvEva SamyA tasmAcamyayA samAhanti
jihvayA hi vadati



1.2.1.[18]

aTa haviraDivapati . DAnyamasi Dinuhi devAniti DAnyaM hi devAnDinavadityu hi
havirgfhyate

1.2.1.[19]

aTa pinazwi . prARAya tvodAnAya tvA vyAnAya tvA dIrGAmanu prasitimAyuze DAmiti
prohati devo vaH savitA hiraRyapARiH pratigfBRAtvacidreRa pARinA cakzuze tveti



1.2.1.[20]

tadyadevaM pinazwi . jIvaM vE devAnAM
haviramftamamftAnAmaTEtadulUKalamusalAByAM dfzadupalAByAM haviryajYaM
Gnanti



1.2.1.[21]

sa yadAha . prARAya tvodAnAya tveti tatprARodAnO daDAti vyAnAya tveti tadvyAnaM
daDAti dIrGAmanu prasitimAyuze DAmiti tadAyurdaDAti devo vaH savitA
hiraRyapARiH pratigfBRAtvacidreRa pARinA supratigfhItAnyasanniti cakzuze tveti
taccakzurdaDAtyetAni vE jIvato Bavantyevamu hEtajjIvameva devAnAM
havirBavatyamftamamftAnAM tasmAdevaM pinazwi piMzanti pizwAnyaBInDate
kapAlAni


1.2.1.[22]

aTEka AjyaM nirvapati . yadvA AdizwaM devatAyE havirgfhyate yAvaddevatyaM
tadBavati taditareRa yajuzA gfhRAti na vA etatkasyE cana devatAyE
havirgfhRannAdiSati yadAjyaM tasmAdaniruktena yajuzA gfhRAti mahInAM payo'sIti
mahya iti ha vA etAsAmeke nAma yadgavAM tAsAM vA etatpayo Bavati tasmAdAha
mahInAM payo'sItyevamu hAsyEtatKalu yajuzEva gfhItaM Bavati tasmAdvevAha
mahInAM payo'sIti



1.2.2.[1]

pavitravati samvapati . pAtryAM pavitre avaDAya devasya tvAsavituH prasave
'SvinorbAhuByAM pUzRo hastAByAM samvapAmIti so'sAvevEtasya yajuzo banDuH



1.2.2.[2]

aTAntarvedyupaviSati . aTEka upasarjanIBirEti tA Anayati tAH pavitrAByAm
pratigfhRAti samApa ozaDIBiriti saMhyetadApa ozaDIBiretABiH pizwABiH
samgacante samozaDayo raseneti saMhyetadozaDayo rasenEtAH pizwA adBiH
saMgacanta Apo hyetAsAM r!asaH saM revatIrjagatIBiH pfcyantAmiti revatya Apo jagatya
ozaDayastA u hyetaduBayyaH sampfcyante saM maDumatIrmaDumatIBiH
pfcyantAmiti saM rasavatyo rasavatIBiH pfcyantAmityevEtadAha



1.2.2.[3]

aTa saMyOti . janayatyE tvA saMyOmIti yaTA vA aDivfkto'gneraDi jAyetEvaM vE
tatsaMyOti



1.2.2.[4]

aTa dveDA karoti . yadi dve havizI BavataH pOrRamAsyAM vE dve havizI
BavataH sa yatra punarna
saMhavizyaMtsyAttadaBimfSatIdamagneridamagnIzomayoriti nAnA vA etadagre
havirgfhRanti tatsahAvaGnanti tatsaha piMzanti tatpunarnAnA karoti
tasmAdevamaBimfSatyaDivfRaktyevEza puroqASamaDiSrayatyasAvAjyam



1.2.2.[5]

tadvA etat . uBayaM saha kriyate tadyadetaduBayaM saha kriyate'rDo ha vA eza
Atmano yajYasya yadAjyamarDo yadiha havirBavati sa yaScAsAvarDo ya u
cAyamarDastA uBAvagniM gamayAveti tasmAdvA etaduBayaM saha kriyata evamu
hEza AtmA yajYasya saMDIyate



1.2.2.[6]

so'sAvAjyamaDiSrayati . ize tveti vfzwyE tadAha yadAheze tveti
tatpunarudvAsayatyUrje tveti yo vfzwAdUrgraso jAyate tasmE tadAha



1.2.2.[7]

aTa puroqASamaDivfRakti . Darmo'sIti yajYamevEtatkaroti yaTA Garmam
pravfMjyAdevaM pravfRakti viSvAyuriti tadAyurdaDAti



1.2.2.[8]

taM praTayati . urupraTA uru praTasveti praTayatyevEnametadur!u te yajYapatiH
praTatAmiti yajamAno vE yajYapatistadyajamAnAyEvEtadASizamASAste



1.2.2.[9]

taM na satrA pfTu kuryAt . mAnuzaM ha kuryAdyatpfTuM kuryAdvyfdDaM vE
tadyajYasya yanmAnuzaM nedvyfdDaM yajYo karavARIti tasmAnna satrA pfTuM
kuryAt



1.2.2.[10]

aSvaSaPamAtraM kuryAdityu hEka AhuH . kastadveda yAvAnaSvaSaPo yAvantameva
svayaM manasA na satrA pfTuM manyetEvaM kuryAt



1.2.2.[11]

tamadBiraBimfSati . sakfdvA trirvA tadyadevAsyAtrAvaGnanto vA piMzanto vA
kziRvanti vA vi vA vfhanti SAntirApastadadBiH SAntyA Samayati tadadBiH saMdaDAti
tasmAdadBiraBimfSati



1.2.2.[12]

so'BimfSati . agnizwe tvacaM mA hiM sIdityagninA vA
enametadaBitapsyanBavatyeza te tvacaM mA hiMsIdityevEtadAha



1.2.2.[13]

taM paryagniM karoti . acidramevEnametadagninA parigfhRAti nedenaM nAzwrA
rakzAMsi pramfSAnityagnirhi rakzasAmapahantA tasmAtparyagniM karoti


1.2.2.[14]

taM Srapayati . devastvA savitA Srapayatviti na vA etasya manuzyaH SrapayitA devo
hyeza tadenaM deva eva savitA Srapayati varzizwe'Di nAka iti devatro etadAha
yadAha varzizwe'Di nAka iti tamaBimfSati pftaM vedAnIti tasmAdvA aBimfSati



1.2.2.[15]

so'BimfSati . mA BermA saMvikTA iti mA tvaM BezIrmAsaMvikTA
yattvAhamamAnuzaM santaM mAnuzo'BimfSAmItyevEtadAha



1.2.2.[16]

yadA Sfto'TABivAsayati . nedenamuparizwAnnAzwrA rakzAMsyavapaSyAniti nedveva
nagna iva muzita iva SayAtAityu cEva tasmAdvA aBivAsayati



1.2.2.[17]

so'BivAsayati . atameruryajYo'tameruryajamAnasya prajA BUyAditi nedetadanu
yajYo vA yajamAno vA tAmyAdyadidamaBivAsayAmIti tasmAdevamaBivAsayati



1.2.2.[18]

aTa pAtrInirRejanam . aNgulipraRejanamAptyeByo ninayati tadyadAptyeByo ninayati



1.2.3.[1]

caturDAvihito ha vA agre'gnirAsa . sa yamagre'gniM hotrAya prAvfRata sa
prADanvadyaM dvitIyaM prAvfRata sa prEvADanvadyaM tftIyaM prAvfRata sa
prEvADanvadaTa yo'yametarhyagniM sa BIzA nililye so'paH praviveSa taM devA
anuvidya sahasEvAdBya AninyuH so'po'BitizWevAvazWyUtA sTa yA aprapadanaM
sTa yAByo vo mAmakAmaM nayantIti tata AptyAH sambaBUvustrito dvita ekataH



1.2.3[[.]]2

ta indreRa saha ceruH . yaTedaM brAhmaRo rAjAnamanucarati sa yatra triSIrzARaM
tvAzwraM viSvarUpaM jaGAna tasya hEte'pi baDyasya vidAYcakruH SaSvadDEnaM
trita evajaGAnAtyaha tadindro'mucyata devo hi saH



1.2.3.[3]

ta u hEta UcuH . upEvema eno gacantu ye'sya baDyasyAvedizuriti kimiti yajYa
evEzu mfzwAmiti tadezvetadyajYomfzwe yadeByaH
pAtrInirRejanamaNgulipraRejanaM ninayanti



1.2.3.[4]

ta u hAptyA UcuH . atyeva vayamidamasmatparo nayAmeti kamaBIti ya evAdakziRena
havizA yajAtA'iti tasmAnnAdakziRena havizA yajetAptyezu ha yajYo mfzwa AptyA u
ha tasminmfjate yo'dakziRena havizA yajate



1.2.3.[5]

tato devAH . etAM darSapUrRamAsayordakziRAmakalpanyadanvAhAryaM nedadakziRaM
havirasaditi tannAnA ninayati taTEByo'samadaM karoti tadaBitapati taTEzAM
SftaM Bavati sa ninayati tritAya tvA dvitAya tvEkatAya tveti paSurha vA eza AlaByate
yatpuroqASaH



1.2.3.[6]

puruzaM ha vE devAH . agre paSumAleBire tasyAlabDasya meDo'pacakrAma so'Sva
praviveSa te'SvamAlaBanta tasyAlabDasya meDo'pacakrAma sa gAM praviveSa te
gAmA ... so'viM praviveSa te'vimA ... ma so'jaM praviveSa te'jamAlaBanta
tasyAlabDasya meDo'pacakrAma



1.2.3.[7]

sa imaM pfTivIM praviveSa . taM KanantEvAnvIzustamanvavindaMstAvimO
vrIhiyavO tasmAdapyetAvetarhi Kananta ivEvAnuvindanti sa yAvadvIryavadDa vA
asyEte sarve paSava AlabDAH syustAvadvIryavadDAsya havireva Bavati ya
evametadvedAtro sA sampadyadAhuH pANktaH paSuriti



1.2.3.[8]

yadA pizwAnyaTa lomAni Bavanti . yadApa AnayatyaTa tvagBavati yadA
saMyOtyaTa mAMsaM Bavati saMtata iva hi sa tarhi Bavati saMtatamiva hi mAMsaM
yadA Sfto'TAsTi Bavati dAruRa iva hi sa tarhi Bavati dAruRamityasTyaTa
yadudvAsayizyannaBiGArayati taM majjAnaM daDAtyezo sA sampadyadAhuH
pANktaH paSuriti



1.2.3.[9]

sa yaM puruzamAlaBanta . sa kimpuruzo'BavadyAvaSvaM ca gAM ca tO gOraSca
gavayaScABavatAM yamavimAlaBanta sa uzwro'BavadyamajamAlaBanta sa SaraBo
'BavattasmAdetezAM paSUnAM nASitavyamapakrAntameDA hEte paSavaH



1.2.4.[1]

indro ha yatra vftrAya vajraM prajahAra . sa prahftaScaturDA'Bavattasya
sPyastftIyaM vA yAvadvA yUpastftIyaM vAyAvadvA raTastftIyaM vA yAvadvATa yatra
prAharattacakalo'SIryata sa patitvA SarA'BavattasmAcaro nAma yadarSAryatEvamu sa
caturDA vajro'Bavat



1.2.4.[2]

tato dvAByAM brAhmaRA yajYe caranti dvAByAM rAjanyabanDavaH saMvyADe yUpena
ca sPyena ca brAhmaRA raTena ca SareRa ca rAjanyabanDavaH



1.2.4.[3]

sa yatsPyamAdatte . yaTEva tadindro vftrAya vajramudayacadevamevEza etam
pApmane dvizate BrAtfvyAya vajramudyacati tasmAdvE sPyamAdatte



1.2.4.[4]

tamAdatte . devasya tvA savituH prasave'SvinorbAhuByAM pUzRo hastAByAmAdade
'DvarakftaM deveBya iti savitA vE devAnAM prasavitA tatsavitfprasUta
evEnametadAdatte'SvinorbAhuByAmityaSvinAvaDvaryUtattayoreva bAhuByAmAdatte
na svAByAM vajro vA eza tasya na mamuzyo BartA tametABirdevatABirAdatte



1.2.4.[5]

Adade'DvarakftaM deveBya iti . aDvaro vE yajYo yajYakftaM deveBya
ityevEtadAha taM savye pARO kftvA dakziRenABimfzya japati
saMSyatyevEnametadyajjapati



1.2.4.[6]

sa japati . indrasya bAhurasi dakziRa ityeza vE vIryavattamo ya indrasya
bAhurdakziRastasmAdAhendrasya bAhurasi dakziRa iti sahasraBfzwiH SatatejA iti
sahasraBfzwirvE sa vajra AsIcatatejA yaM taM vftrAya prAharattamevEtatkaroti



1.2.4.[7]
vAyurasi tigmatejA iti . etadvE tejizWaM tejo yadayaM yo'yaM pavata eza
hImAMllokAMstiryaNNanupavate saMSyatyevEnametaddvizato baDa iti yadi
nABicaredyadyu aBicaredamuzya baDa iti brUyAttena saMSitena
nAtmAnamupaspfSati na pfTivIM nedanena vajreRa saMSitenAtmAnaM vA pfTivIM vA
hinasAnIti tasmAnnAtmAnamupaspfSati na pfTivIm



1.2.4.[8]

devASca vA asurASca . uBaye prAjApatyAH paspfDire te ha sma yaddevA asurAYjayanti
tato ha smEvEnAnpunarupottizWanti



1.2.4.[9]

te ha devA UcuH . jayAmo vA asurAMstatastveva naH punarupottizWanti kaTaM
nvenAnanapajayyaM jayemeti



1.2.4.[10]

sa hAgniruvAca . udaYco vE naH palAyya mucyanta ityudaYco ha smEvEzAM palAyya
mucyante

1.2.4.[11]

sa hAgniruvAca . ahamuttarataH paryezyAmyaTa yUyamita upasaMrotsyaTa
tAntsaMruDyEBiSca lokEraBiniDAsyAmo yadu cemAMllokAnati caturTa tataH
punarna saMhAsyanta iti



1.2.4.[12]

so'gniruttarataH paryEt . aTema ita upasamarunDaMstAntsaMruDyEBiSca
lokEraBinyadaDuryadu cemAMllokAnati caturTa tataH punarna samajihata
tadetannidAnena yatstambayajuH



1.2.4.[13]

sa yo'sAvagnIduttarataH paryeti . agnirevEza nidAnena tAnaDvaryureveta
upasaMruRadDi tAntsaMruDyEBiSca lokEraBinidaDAti yadu cemAMllokAnati
caturTa tataH punarna saMjihate tasmAdapyetarhyasurA na saMjihate yena
hyevEnAndevA avAbADanta tenEvEnAnapyetarhi brahmaRA yajYe'vabADante



1.2.4.[14]

ya u eva yajamAnAyArAtIyati . yaScEnaM dvezwi tamevEtadeBiSca
lokEraBinidaDAti yadu cemAMllokAnati caturTamasyA eva sarvaM haratyasyAM hIme
sarve lokAH pratizWitAH kiM hi haradyadantarikzaM harAmi divaM harAmIti
harettasmAdasyA eva sarvaM harati



1.2.4.[15]

aTa tfRamantarDAya praharati . nedanena vajreRa saMSitena pfTivIM hinasAnIti
tasmAttfRamantarDAya praharati



1.2.4.[16]

sa praharati . pfTivi devayajanyozaDyAste mUlaM mA hiMsizamityuttaramUlAmiva
vA enAmetatkarotyAdadAnastAmetadAhOzaDInAM te mUlAni mA hiMsizamiti vrajaM
gaca gozWAnamityaBiniDAsyannevEtadanapakrami kurute tadDyanapakrami
yadvraje'ntastasmAdAha vrajaM gaca gozWAnamiti varzatu te dyOriti yatra vA asyE
KanantaH krUrIkurvantyapaGnanti SAntirApastadadBiH SAntyA Samayati tadadBiH
saMdaDAti tasmAdAha varzatu te dyOriti baDAna deva savitaH paramasyAm
pfTivyAmiti devamevEtatsavitAramAhAnDe tamasi baDAneti yadAha paramasyAm
pfTivyAmiti zatena pASErityamuce tadAha yo'smAndvezwi yaM ca vayaM
dvizmastamato mA mOgiti yadi nABicaredyadyu aBicaredamumato mA mOgiti
brUyAt



1.2.4.[17]

aTa dvitIyaM praharati . apAraruM pfTivyE devayajanAdbaDyAsamityararurha vE
nAmAsurarakzasamAsa taM devA asyA apAGnanta taTo evEnametadezo'syA apahate
vrajaM gaca gozWAnaM varzatu te dyOrbaDAna deva savitaH paramasyAM pfTivyAM
Satena pASEryo'smAndvezwi yaM ca vayaM dvizmastamato mA mOgiti



1.2.4.[18]

tamagnIdaBinidaDAti . araro divaM mA papta iti yatra vE devA
ararumasurarakzasamapAGnata sa divamapipatizattamagniraBinyadaDAdararo
divaM mA papta iti sa na divamapattaTo evEnametadaDvaryurevAsmAllokAdantareti
divo'DyagnIttasmAdevaM karoti



1.2.4.[19]

aTa tftIyaM praharati . drapsaste dyAM mA skannityayaM vAasyE drapso yamasyA
imaM rasa prajA upajIvantyeza te divaM mA paptadityevEtadAha vrajaM gaca go ...
mOgiti



1.2.4.[20]
sa vE triryajuzA harati . trayo vA ime lokA eBirevEname
tallokEraBinidaDAtyadDA vE tadyadime lokA adDo tadyadyajustasmAttriryajuzA
harati



1.2.4.[21]

tUzRIM caturTam . sa yadimAMllokAnati caturTamasti vA na vA tenEvEtaddvizantam
BrAtfvyamavabADate'nadDA vE tadyadimAMllokAnati caturTamasti vA na
vAnadDo tadyattUzRIM tasmAttUzRIM caturTam



1.2.5.[1]

devASca vA asurASca . uBaye prAjApatyAH paspfDire tato devA anuvyamivAsuraTa
hAsurA menire'smAkamevedaM Kalu Buvanamiti



1.2.5.[2]

te hocuH . hantemAM pfTivIM viBajAmahE tAM viBajyopajIvAmeti
tAmOkzREScarmaBiH paScAtprAYco viBajamAnA aBIyuH



1.2.5.[3]

tadvE devAH SuSruvuH . viBajante ha vA imAmasurAH pfTivIM preta tadezyAmo
yatremAmasurA viBajante ke tataH syAma yadasyE na BajemahIti te yajYameva
vizRuM puraskftyeyuH



1.2.5.[4]

te hocuH . anu no'syAM pfTivyAmABajatAstveva no'pyasyAM BAga iti te hAsurA
asUyanta ivocuryAvadevEza viznuraBiSete tAvadvo dadma iti



1.2.5.[5]

vAmano ha viznurAsa . taddevA na jihIqire mahadvE no'durye no
yajYasaMmitamaduriti



1.2.5.[6]

te prAYcaM vizRuM nipAdya . candoBiraBitaH paryagfhRangAyatreRa tvA candasA
parigfhRAmIti dakziRatastrEzwuBena tvA candasA parigfhRAmIti paScAjjAgatena tvA
candasA parigfhRAmItyuttarataH


1.2.5.[7]

taM candoBiraBitaH parigfhya . agniM purastAtsamADAya tenArcantaH
SrAmyantaScerustenemAM sarvAM pfTivIM samavindanta tadyadenenemAM sarvAM
samavindanta tasmAdvedirnAma tasmAdAhuryAvatI vedistAvatI pfTivItyetayA hImAM
sarvAM samavindantEvaM ha vA imAM sarvAM sapatnAnAM samvfNkte nirBajatyasyE
sapatnAnya evametadveda



1.2.5[[.]]8

so'yaM vizRurglAnaH . candoBiraBitaH parigfhIto'gniHpurastAnnApakramaRamAsa sa
tata evOzaDInAM mUlAnyupamumloca



1.2.5.[9]

te ha devA UcuH . kva nu vizRuraBUtkva nu yajYo'BUditi te hocuScandoBiraBitaH
parigfhIto'gniH purastAnnApakramaRamastyatrEvAnvicateti taM Kananta
ivAnvIzustaMtryaNgule'nvavindaMstammAttryaNgulA vediH syAttadu hApi
pAYcistryaNgulAmeva sOmyasyaDvarasya vediM cakre



1.2.5.[10]

tadu taTa na kuryAt . ozaDInAM vE sa mUlAnyupAMlocattasmAdozaDInAmeva
mUlAnyucettavE brUyAdyannvevAtra vizRumanvavindaMstasmAdvedirnAma



1.2.5.[11]

tamanuvidyottareRa parigraheRa paryagfhRan . sukzmA cAsi SivA cAsIti dakziRata
imAmevEtatpfTivIM saMvidya sukzmAM SivAmakurvata syonA cAsi suzadA cAsIti
paScAdimAmevEtatpfTivIM saMvidya syonAM suzadAmakurvatorjasvatI cAsi payasvatI
cetyuttarata imAmevEtatpfTivIM saMvidya rasavatImupajIvanIyAmakurvata



1.2.5.[12]

sa vE triH pUrvaM parigrahaM parigfhRAti . triruttaraM tatzawkftvaH zaqvA ftavaH
saMvatsarasya saMvatsaro yajYaH prajApatiH sa yAvAneva yajYo yAvatyasya mAtrA
tAvatamevEtatparigfhRAti



1.2.5.[13]

zaqBirvyAhftiBiH . pUrvaM parigraha parigfhRAti zaqBiruttaraM taddvAdaSa kftvo
dvAdaSa vE mAsAH saMvatsarasya saMvatsaro yajYaH prajApatiH sa yAvAneva yajYo
yAvatyasya mAtrA tAvatamevEtatparigfhRAti



1.2.5.[14]

vyAmamAtrI paScAtsyAdityAhuH . etAvAnvE puruzahpuruzasaMmita hi tryaratniH
prAcI trivfdDi yajYo nAtra mAtrAsti yAvatImeva svayaM manasA manyeta tAvatIM
kuryAt



1.2.5.[15]

aBito'gnimaMsA unnayati . yozA vE vedirvfzAgniH parigfhya vE yozA vfzARaM Sete
miTunamevEtatprajananaM kriyate tasmAdaBito'gnimaMsA unnayati



1.2.5.[16]

sA vE paScAdvarIyasI syAt . maDye saMhvAritA punaH purastAdurvyevamiva hi yozAm
praSaMsanti pfTuSroRirvimfzwAntarAMsA maDye saMgrAHyeti
juzwAmevEnAmetaddeveByaH karoti



1.2.5.[17]

sA vE prAkpravaRA syAt . prAcI hi devAnAM digaTo udakpravaRodIcI hi manuzyARAM
digdakziRataH purIzaM pratyudUhatyezA vE dikpitFRAM sA yaddakziRApravaRA syAt
kzipre ha yajamAno'muM lokamiyAttaTo ha yajamAno jyogjIvati tasmAddakziRataH
purIzaM pratyudUhati purIzavatIM kurvIta paSavo vE purIzam
paSumatImevEnAmetatkurute



1.2.5.[18]

tAM pratimArzwi . devA ha vE saMgrAmaM saMniDAsyanta ste hocurhanta yadasyE
pfTivyA anAmftaM devayajanaM taccandramasi nidaDAmahE sa yadi na ito'surA
jayeyustata evArcantaH SrAmyantaH punaraBiBavemeti sa yadasyE pfTivyA anAmftaM
devayajanamAsIttaccandramasi nyadaData tadetaccandramasi kfzRaM
tasmAdAhuScandramasyasyE pfTivyE devayajanamityapi ha vA
asyEtasmindevayajana izwaM Bavati tasmAdvE pratimArzwi



1.2.5.[19]

sa pratimArzwi . purA krUrasya visfpo virapSinniti saMgrAmo vE krUraM saMgrAme hi
krUraM kriyate hataH puruzo hato'SvaH Sete purA hyetatsaMgrAmAnnyadaData
tasmAdAha purA krUrasya visfpo virapSinnityudAdAya pfTivIM jIvadAnumityudAdAya
hi yadasyE pfTivyE jIvamAsIttaccandramasi nyadaData tasmAdAhodAdAya pfTivIM
jIvadAnumiti yAmErayaMScandramasi svaDABiriti yAM candramasi
brahmaRAdaDurityevEtadAha tAmu DIrAso anudiSya yajanta ityeteno ha
tAmanudiSya yajante'pi ha vA asyEtAsmindevayajana izwaM Bavati ya evametadveda



1.2.5.[20]

aTAha prokzaRIrAsAdayeti . vajro vE sPyo brAhmaRaScemaM purA
yajYamaByajUgupatAM vajro vA ApastadvajramevEtadaBiguptyA AsAdayati sa vA
uparyuparyeva prokzaRIzu DAryamARAsvaTa sPyamudyacatyaTa yannihita eva
sPyo prokzaRIrAsAdayedvajro ha samfceyAtAM taTo ha vajro na samfcete
tasmAduparyuparyeva prokzanIzu DAryamARAsvaTa sPyamudyacati



1.2.5.[21]

aTEtAM vAcaM vadati . prokzaRIrAsAdayeDmaM barhirupasAdaya srucaH sammfqQi
patnIM saMnahyAjyenodehIti saMprEza evEza sa yadi kAmayeta brUyAdetadyadyu
kAmayetApi nAdriyeta svayamu hyevEtadvededamataH karma kartavyamiti



1.2.5.[22]

aTodaYcaM sPyaM praharati . amuzmE tvA vajraM praharAmIti yadyaBicaredvajro
vE sPya stfRute hEvEnena



1.2.5.[23]

aTa pARI avanenikte . yadDyasyE krUramaBUttadDyasyA etadahArzIttasmAtpARI
avanenikte



1.2.5.[24]

sa ye hAgra Ijire . te ha smAvamarSa yajante te pApIyAMsa AsuraTa ye nejire te
SreyAMsa Asustato'SradDA manuzyAnviveda ye yajante pApIyAMsaste Bavanti ya u na
yajante SreyAMsaste BavantIti tata ito devAnhavirna jagAmetaH pradAnAdDi devA
upajIvanti



1.2.5.[25]

te ha devA UcuH . bfhaspatimANgirasamaSradDA vE manuzyAnabidatteByo viDehi
yajYamiti sa hetyovAca bfhaspatirANgirasaH kaTA na yajaDva iti te hocuH kiM kAmyA
yajemahi ye yajante pApIyAMsaste Bavanti ya u na yajante SreyAMsaste BavantIti



1.2.5.[26]

sa hovAca . bfhaspatirANgiraso yadvE SuSruma devAnAM parizUtaM tadeza yajYo
Bavati yacUtAni havIMzi kxptA vedistenAvamarSamacArizwa tasmAtpApIyAMso'BUt
tenAnavamarSa yajaDvaM taTA SreyAMso BavizyaTetyA kiyata ityA barhiza
staraRAditi barhizA ha vE KalvezA SAmyati sa yadi purA barhihza
staraRAtkiMcidApadyeta barhireva tatstfRannapAsyedaTa yadA barhi stfRantyapi
padABitizWanti sa yo hEvaM vidvAnanavamarSaM yajate SreyAnhEva Bavati
tasmAdanavamarSameva yajeta



1.3.1.[1]

sa vE srucaH sammArzwi . tadyatsrucaH sammArzwi yaTA vE devAnAM caraRaM tadvA
anu manuzyARAM tasmAdyadAmanuzyARAM parivezaRamupakxptaM Bavati



1.3.1.[2]

aTa pAtrARi nirRenijati . tErnirRitya parivevizatyevaM vA eza devAnAM yajYo Bavati
yacUtAni havIMzi kxptAvedistezAmetAnyeva pAtrARi yatsrucaH



1.3.1.[3]

sa yatsammArzwi . nirRenektyevEnA etannirRiktABiH pracarARIti tadvE dvayenEva
deveByo nirRenijatyekena manuzyeByo'dBiSca brahmaRA ca deveBya Apo hi
kuSA brahma yajurekenEva manuzyeByo'dBirevEvamvetannAnA Bavati



1.3.1.[4]

aTa sruvamAdatte . taM pratapati pratyuzwaM rakzaH pratyuzwA arAtayo nizwaptaM
rakzo nizwaptA arAtaya iti vA



1.3.1.[5]

devA ha vE yajYaM tanvAnAH . te'surarakzaseBya
AsaMgAdbiBayAMcakrustadyajYamuKAdevEtannAzwrA rakzAMsyato'pahanti



1.3.1.[6]

sa vA ityagrErantarataH sammArzwi . aniSito'si sapatnakziditi yaTAnuparato
yajamAnasya sapatnAnkziRuyAdevametadAha vAjinaM tvA vAjeDyAyE sammArjmIti
yajYiyaM tvA yajYAya sammArjmItyevEtadAhEtenEva sarvAH srucaH sammArzwi
vAjinIM tveti srucaM tUzRIM prASitraharaRaM


1.3.1.[7]

sa vA ityagrErantarataH sammArzwIti . mUlErbAhyata itIva vA ayaM prARa itIvodAnaH
prARodAnAvevEtaddaDAti tasmAditIvemAni lomAnItIvemAni



1.3.1.[8]

sa vE sammfjyasammfjya pratapya pratapya prayacati . yaTAvamarSaM
nirRijyAnavamarSamuttamaM parikzAlayedevaM tattasmAtpratapya pratapya prayacati



1.3.1.[9]

sa vE sruvamevAgre sammArzwi . aTetarAH sruco yozA vE srugvfzA
sruvastasmAdyadyapi bahvya iva striyaH sArDaM yanti ya eva tAsvapi kumAraka iva
pumAnBavati sa eva tatra praTama etyanUcya itarAstasmAtsruvamevAgre
sammArzwyaTetarAH srucaH



1.3.1.[10]

sa vE taTEva sammfjyAt . yaTAgniM nABivyukzedyaTA yasmA
aSanamAharizyantsyAttaM pAtranirRejanenABivyukzedevaM tattasmAdu taTEva
sammfjyAdyaTAgniM nABivyukzetprANivEvotkramya



1.3.1.[11]

tadDEke . srukzammArjanAnyagnAvaByAdaDati vedasyAhABUvantsruca eBiH
samamArjizuridaM vE kiMcidyajYasya nedidaM bahmA aSanamAharettam
pAtranirRejanaM pAyayedevaM tattasmAdu parAsyedevEtAni



1.3.1.[12]

aTa patnIM saMnahyati . jaGanArDo vA eza yajYasya yatpatnI prANme
yajYastAyamAno yAditi yunaktyevEnAmetadyuktA me yajYamanvAsAtA iti



1.3.1.[13]

yoktreRa saMnahyati . yoktreRa hi yogyaM yuYjantyasti vE patnyA ameDyaM
yadavAcInaM nABeraTEtadAjyamavekzizyamARA Bavati tadevAsyA
etadyoktreRAntardaDAtyaTa meDyenEvottarArDanAjyamavekzate tasmAtpatnIM
saMnahyati


1.3.1.[14]

sa vA aBivAsaH saMnahyati . ozaDayo vE vAso varuRyA
rajjustadozaDIrevEtadantardaDAti taTo hEnAmezA varuRyA rajjurna hinasti
tasmAdaBivAsaH saMnahyati



1.3.1.[15]

sa saMnahyati . adityE rAsnAsItIyaM vE pfTivyaditiH seyaM devAnAM patnyesA vA
etasya patnI Bavati tadasyA etadrAsnAmeva karoti na rajjuM hiro vE rAsnA tAmevAsyA
etatkaroti



1.3.1.[16]

sa vE na granTiM kuryAt . varuRyo vE granTirvaruRo ha patnIM
gfhRIyAdyadgranTiM kuryAttasmAnna granTiM karoti



1.3.1.[17]

UrDvamevodgUhati . vizRorvezyo'sIti sA vE na paScAtprAcI devAnAM
yajYamanvAsIteyaM vE pfTivyaditiH seyaM devAnAM patnI sA paScAtprAcI devAnAM
yajYamanvAste tadDemAmaByArohetsA patnI kzipre'muM lokamiyAttaTo ha patnI
jyogjIvati tadasyA evEtannihnute taTo hEnAmiyaM na hinasti tasmAdu dakziRata
ivEvAnvAsIta



1.3.1.[18]

aTAjyamavekzate . yozA vE patnI reta AjyaM miTunamevEtatprajananaM kriyate
tasmAdAjyamavekzate



1.3.1.[19]

sAvekzate .'dabDena tvA cakzuzAvapaSyAmItyanArttena
tvAcakzuzAvapaSyAmItyevEtadAhAgnerjihvAsIti yadA vAetadagnO
juhvatyaTAgnerjihvA ivottizWanti tasmAdAhAgnerjihvasIti suhUrdeveBya iti sADu
deveBya ityevEtadAha DAmne DAmne me Bava yajuze yajuza iti sarvasmE me
yajYAyEDItyevEtadAha



1.3.1.[20]

aTAjyamAdAya prANudAharati . tadAhavanIye'DiSrayati yasyAhavanIye havIMzi
Srapayanti sarvo me yajYa AhavanIye Sfto'sadityaTa yadamutrAgre'DiSrayati
patnIM hyavakASayizyanBavati na hi tadavakalpate yatsAmi
pratygGaretpatnImavakASayizyAmItyaTa yatpatnIM nAvakASayedantariyAdDa
yajYAtpatnIM taTo ha yajYAtpatnIM nAntareti tasmAdu sArDameva vilApya
prAgudAharatyavakASya patnIM yasyo patnI na Bavatyagra eva tasyAhavanIye
'DiSrayati tattata Adatte tadantarvedyAsAdayati



1.3.1.[21]

tadAhuH . nAntarvedyAsAdayedato vE devAnAM patnIH samyAjayantyavasaBA aha
devAnAM patnIH karoti paraHpuMso hAsya patnI BavatIti tadu hovAca yAjYavalkyo
yaTAdizwaM patnyA astu kastadAdriyeta yatparaHpuMsA vA patnI syAdyaTA vA yajYo
vediryajYa AjyaM yajYAdyajYa nirmimA iti tasmAdantarvedyevAsAdayet



1.3.1.[22]

prokzaRIzu pavitre BavataH . te tata Adatte tAByAmAjyamutpunAtyeko vA
utpavanasya banDurmeDyamevEtatkaroti



1.3.1.[23]

sa utpunAti . savitustvA prasava utpunAmyacidreRa pavitreRa sUryasya raSmiBiriti so
sAveva banDuH



1.3.1.[24]

aTAjyaliptAByAM pavitrAByam . prokzaRIrutpunAti saviturvaH prasava utpu ...
banDuHtadyadAjyaliptAByAM pavitrAByAm . prokzanIrutpunAti tadapsu payo
daDAti tadidamapsu payo hitamidaM hi yadA varzatyaTOzaDayo jAyanta
ozaDIrjagDvApaH pItvA tata eza rasaH samBavati

tasmAdu rasasyo cEva sarvatvAya



1.3.1.[25]

aTAjyamavekzate . tadDEke yajamAnamavaKyApayanti tadu hovAca yAjYavaklyaH
kaTaM nu na svayamaDvaryavo Bavanti kaTaM svayaM nAnvAhuryatra BUyasya
ivASizaH kriyante kaTaM nvezAmatrEva SradDA BavatIti yAM vE kAM ca yajYa
ftvija ASizamASAsate yajamAnasyEva sA tasmAdaDvaryurevAvekzeta



1.3.1.[26]

so'vekzate . satyamf vE cakzuH satyaM hi vE cakzustasmAdyadidAnIM dvO
vivadamAnAveyAtAmahamadarSamahamaSrOzamiti ya eva brUyAdahamadarSamiti
tasmA eva SraddaDyAma tatsatyenEvEtatsamarDayati


1.3.1.[27]

so'vekzate . tejo'si SukramasyamftamasIti sa eza satya eva mantrastejA hyetacukraM
hyetadamftaM hyetattatsatyenEvEtatsamarDayati




1.3.2.[1]

puruzo vE yajYaH . puruzastena yajYo yadenaM puruzastanuta eza vE tAyamAno
yAvAneva puruzastAvAnviDIyate tasmAtpuruzo yajYaH



1.3.2.[2]

tasyeyameva juhUH . iyamupaBfdAtmEva DruvA tadvA Atmana evemAni
sarvARyaNgAni praBavanti tasmAdu DruvAyA eva sarvo yajYaH praBavati



1.3.2.[3]

prARa eva sruvaH . so'yaM prARaH sarvARyaNgAnyanusaMcarati tasmAdu sruvaH sarvA
anu srucaH saMcarati



1.3.2.[4]

tasyAsAveva dyOrjuhUH . aTedamantarikzamupaBfdiyamevaDruvA tadvA asyA
eveme sarve lokAH praBavanti tasmAdu DruvAyA eva sarvo yajYaH praBavati



1.3.2.[5]

ayameva sruvo yo'yaM pavate . so'yamimAMtsarvAMllokAnanupavate tasmAdu sruvaH
sarvA anu srucaH saMcarati



1.3.2.[6]

sa eza yajYastAyamAno . deveByastAyata ftuByaScandoByo yadDavistaddevAnAM
yatsomo rAjA yatpuroqASastattadAdiSya gfhRAtyamuzme tvA juzwaM gfhRAmItyevamu
hEtezAm



1.3.2.[7]

aTa yAnyAjyAni gfhyante . ftuByaScEva tAni candoByaSca gfhyante
tattadanAdiSyAjyasyEva rUpeRa gfhRAti sa vE caturjuhvAM gfhRAtyazwO kftva
upaBfti



1.3.2.[8]

sa yaccaturjuhvAM gfhRAti . ftuByastadgfhRAti prayAjeByo hi tadgfhRAtyftavo hi
prayAjAstattadanAdiSyAjyasyEva rUpeRa gfhRAtyajAmitAyE jAmi ha kuryAdyadvasantAya
tvA grIzmAya tveti gfhRIyAttasmAdanAdiSyAjyasyEva rUpeRa gfhRAti



1.3.2.[9]

aTa yadazwO kftva upaBfti gfhRAti . candoByastadgfhRAtyanuyAjeByo hi
tadgfhRAti candAMsi hyanuyAjAstattadanAdiSyAjyasyEva rUpeRa gfhRAtyajAmitAyE jAmi
ha kuryAdyadgAyatryE tvA trizwuBe tveti gfhRIyAttasmAdanAdiSyAjyasyEva rUpeRa
gfhRAti



1.3.2.[10]

aTa yaccaturDruvAyAM gfhRAti . sarvasmE tadyajYAya gfhRAti tattadanAdiSyAjyasyEva
rUpeRa gfhRAti kasmA u hyAdiSedyataH sarvABya eva devatAByo'vadyati
tasmAdanAdiSyAjyasyEva rUpeRa gfhRAti



1.3.2.[11]

yajamAna eva juhUmanu . yo'smA arAtIyati sa upaBftamanvattEva juhUmanvAdya
upaBftamanvattEva juhUrAdya upaBftsa vE caturjuhvAM gfhRAtyazwO kftva
upaBfti



1.3.2.[12]

sa yaccaturjuhvAM gfhRAti . attAramevEtatparimitataraM kanIyAMsaM karotyaTa
yadazwO kftva upaBfti gfhRAtyAdyamevEtadaparimitataraM BUyAMsaM karoti
tadDi samfdDaM yatrAttA kanIyAnAdyo BUyAn



1.3.2.[13]

sa vE caturjuhvAM gfhRan . BUya AjyaM gfhRAtyazwO kftva upaBfti gfhRankanIya
AjyaM gfhRAti



1.3.2.[14]
sa yaccaturjuhvAM gfhRan . BUya AjyaM gfhRAtyattAramevEtatparimitataraM
kanIyAMsaM kurvaMstasminvIryaM balaM daDAtyaTa yadazwO kftva upaBfti
gfhRankanIya AjyaM gfhRAtyAdyamevEtadaparimitataraM BUyAMsaM
kurvaMstamavIryamabalIyAMsaM karoti tasmAduta rAjApArAM viSam
prAvasAyApyekaveSmanEva jinAti tvadyaTA tvatkAmayate taTA sacata eteno ha
tadvIryeRa yajjuhvAM BUya AjyaM gfhRAti sa yajjuhvAM gfhRAti juhvEva tajjuhoti
yadupaBfti gfhRAti juhvEva tajjuhoti



1.3.2.[15]

tadAhuH . kasmA u tarhyupaBfti gfhRIyAdyadupaBftA na juhotIti sa yadDopaBftA
juhuyAtpfTagGEvemAH prajAH syurnEvAttA syAnnAdyaH syAdaTa yattajjuhveva
samAnIya juhoti tasmAdimA viSaH kzatriyasyEva vaSe sati vESyaM paSava
upatizwante'Ta yattajjuhveva samAnIya juhoti tasmAdyadota kzatriyaH kAmayate
'TAha vESya mayi yatte paro nihitaM tadAhareti taM jinAti tvadyaTA tvatkAmayate
taTA sacata eteno hatadvIryeRa



1.3.2.[16]

tAni vA etAni . candoBya AjyAni gfhyante sa yaccaturjuhvAM gfhRAti gAyatryE
tadgfhRAtyaTa yadazwO kftva upaBfti gfhRAti trizwubjagatIByAM tadgfhRAtyaTa
yaccaturDruvAyAM gfhRAtyanuzwuBe tadgfhRAti vAgvA anuzwubvAco vA idaM sarvam
praBavati tasmAdu DruvAya eva sarvA yajYaH praBavatIyaM vA anuzwubasyE vA
idaM sarvaM praBavati tasmAdu DruvAyA eva sarvo yajYaH praBavati



1.3.2.[17]

sa gfhRAti . DAM nAmAsi priyaM devAnAmityetadvE devAnAM priyatamaM DAma
yadAjyaM tasmAdAha DAma nAmAsi priyaM devAnAmityanADfzwaM devayajanamasIti
vajro hyAjyaM tasmAdAhAnADfzwaM devayajanamasIti



1.3.2.[18]

sa etena yajuzA . sakfjjuhvAM gfhRAti tristUzRImetenEva yajuzA sakfdupaBfti
gfhRAti sapta kftvastUzRImetenEva yajuzA sakfdDruvAyAM gfhRAti tristUsRIM
tadAhustristrireva yajuzA gfhRIyAtrivfdDi yajYa iti tadu nu sakftsakfdevAtro hyeva
trirgfhItaM sampadyate




1.3.3.[1]

prokzaRIraDvaryurAdatte . sa iDmamevAgre prokzati kfzRo'syAKarezWo'gnaye
tvA juzwaM prokzAmIti tanmeDyamevEtadagnaye karoti


1.3.3.[2]

aTa vediM prokzati . vedirasi barhize tvA juzwAM prokzAmi
tanmeDyAmevEtadbarhize karoti



1.3.3.[3]

aTAsmE barhiH prayacati . tatpurastAdgranTyAsAdayati tatprokzati barhirasi
srugByastvA juzwaM prokzAmi tanmeDyamevEtatsrugByaH karoti



1.3.3.[4]

aTa yAH prokzaRyaH pariSizyante . tABirozaDInAM mUlAnyupaninayatyadityE
vyundanamasItIyaM vE pfTivyaditistadasyA evEtadozaDInAM mUlAnyuponatti tA
imA ArdramUlA ozaDayastasmAdyadyapi SuzkARyagrARi BavantyArdrARyeva mUlAni
Bavanti



1.3.3.[5]

aTa visraMsya granTim . purastAtprastaraM gfhRAti vizRo stupo'sIti yajYo vE
vizRustasyeyameva SiKA stupa etAmevAsminnetaddaDAti purastAdgfhRAti
purastAdDyayaM stupastasmAtpurastAdgfhRAti



1.3.3.[6]

aTa saMnahanaM visraMsayati . prakxptaM hEvAsya strI vijAyata iti tasmAtsaMnahanaM
visraMsayati taddakziRAyAM SroRO nidaDAti nIvirhEvAsyEzA dakziRata iva hIyaM
nIvistasmAddakziRAyAM SroRO nidaDAti tatpunaraBicAdayatyaBicanneva hIyaM
nIvistasmAtpunaraBicAdayati



1.3.3.[7]

aTa barhi stfRAti . ayaM vE stupaH prastaro'Ta yAnyavAYci lomAni tAnyevAsya
yaditaraM barhistAnyevAsminnetaddaDAti tasmAdbarhi stfRAti



1.3.3.[8]

yozA vE vediH . tAmetaddevASca paryAsate ye ceme brAhmaRAH SuSruvAMso
'nUcAnAstezvevEnAmetatparyAsInezvanagnAM karotyanagnatAyA eva tasmAdbarhi
stfRAti



1.3.3.[9]

yAvatI vE vediH . tAvatI pfTivyozaDayo
barhistadasyAmevEtatpfTivyAmozaDIrdaDAti tA imA asyAM pfTivyAmozaDayaH
pratizWitAstasmAdbarhi stfRAti



1.3.3.[10]

tadvE bahulaM stfRIyAdityAhuH yatra vA asyE bahulatamA ozaDayastadasyA
upajIvanIyatamaM tasmAdbahulaM stfRIyAditi tadvE tadAhartaryevADi trivftstfRAti
trivfdDi yajYo'To api pravarhaM stfRIyAtstfRanti barhirAnuzagiti
tfziRAByanUktamaDaramUlaM stfRAtyaDaramUlA iva hImA asyAm
pfTivyAmozaDayaH pratizWitAstasmAdaDaramUlaM stfRAti



1.3.3.[11]

sa stfRAti . UrRamradasaM tvA stfRAmi svAsasTAM deveBya iti sADvIM deveBya
ityevEtadAha yadAhorRamradasaM tveti svAsasTAM deveBya iti svAsadAM deveBya
ityevEtadAha



1.3.3.[12]

aTAgniM kalpayati . Siro vE yajYasyAhavanIyaH pUrvo'rDo vE SiraH
pUrvArDamevEtadyajYasya kalpayatyuparyupari prastaraM DArayaNkalpayatyayaM vE
stupaH prastara etamevAsminnetatpratidaDAti tasmAduparyupari prastaraM
DArayaNkalpayati



1.3.3.[13]

aTa pariDInparidaDAti . tadyatpariDInparidaDAti yatra vE devA agre'gniM
hotrAya prAvfRata tadDovAca na vA ahamidamutsahe yadvo hotA syAM yadvo havyaM
vaheyaM trInpUrvAnprAvfQvaM te prADanvizustAnnu me'vakalpayatATa
vAahametadutsAkzye yadvo hotA syAM yadvo havyaM vaheyamiti taTeti tAnasmA
etAnavAkalpayaMsta ete pariDayaH



1.3.3.[14]

sa hovAca . vajro vE tAnvazawkAraH prAvfRagvajrAdvE vazawkArAdbiBemi yanmA
vajro vazawkAro na pravfYjyAdetEreva mApariDatta taTA mA vajro vazawkAro na
pravarkzyatIti taTeti tametEH paryadaDustaM na vajro vazawkAraH
rAvfRaktadvarmEvEtadagnaye nahyati yadetEH paridaDAti



1.3.3.[15]
ta u hEta UcuH . idamu cedasmAnyajYe yuNkTAstvevAsmAkamapi yajYe BAga iti

1.3.3.[16]

taTeti devA abruvan . yadbahizpariDi skantsyati tadyuzmAsu hutamaTa yadva
uparyupari hozyanti tadvo'vizyatIti sa yadagnO juhvati tadenAnavatyaTa
yadenAnuparyupari juhvati tadenAnavatyaTaM yadbahizpariDi skandati tadetezu
hutaM tasmAdu ha nAga iva skannaM syAdimAM vE te prAviSanyadvA idaMkiMca
skandatyasyAmeva tatsarvaM pratitizWati



1.3.3.[17]

sa skannamaBimfSati . Buvapataye svAhA Buvanapataye svAhA BUtAnAM pataye
svAhetyetAni vE tezAmagnInAM nAmAni yadBuvapatirBuvanapatirBUtAnAm
patistadyaTA vazawkftaM hutamevamasyEtezvagnizu Bavati



1.3.3.[18]

tadDEke . iDmasyEvEtAnpariDInparidaDAti tadu taTA na kuryAdanavakxptA ha
tasyEte Bavanti yAniDmasya paridaDAtyaByADAnAya hyeveDmaH kriyate tasyo
hEvEte'vakxptA Bavanti yasyEtAnanyAnAharanti pariDaya iti
tasmAdanyAnevAhareyuH



1.3.3.[19]

te vE pAlASAH syuH . brahma vE palASo brahmAgniragnayo hi tasmAtpAlASAH syuH



1.3.3.[20]

yadi pAlASAnna vindet . aTo api vEkaNkatA syuryadi vEkaNkatAnna vindedaTo api
kArzmaryamayAH syuryadi kArzmaryamayAnna vindedaTo api vElvAH syuraTo
KAdirA aTo OdumbarA ete hi vfkzA yajYiyAstasmAdetezAM vfkzARAM Bavanti




1.3.4.[1]

te vA ArdrAH syuH . etadDyezAM jIvametena satejasa etena vIryavantastasmAdArdrAH
syuH



1.3.4.[2]

sa maDyamamevAgre . pariDiM paridaDAti ganDarvastvA viSvAvasuH paridaDAtu
viSvasyArizwyE yajamAnasya pariDirasyagniriqa Iqita iti


1.3.4.[3]

aTa dakziRAM paridaDAti . indrasya bAhurasi dakziRo viSvasya arizwyE
yajamAnasya pariDirasyagniriqa Iqita iti



1.3.4.[4]

aTottaraM paridaDAti . mitrAvaruRO tvottarataH pariDattAM DruveRa DarmaRA
viSvasyArizwyE yajamAnasya pariDirasyagniriqa Iqita ityagnayo hi
tasmAdAhAgniriqa Iqita iti



1.3.4.[5]

aTa samiDamaByAdaDAti . sa maDyamamevAgre pariDimupaspfzati
tenEtAnagre saminDe'TAgnAvaByAdaDAti teno agniM pratyakzaM saminDe



1.3.4.[6]

so'ByAdaDAti . vItihotraM tvA kave dyumantaM samiDImahi agne
bfhantamaDvara ityetayA gAyatryA gAyatrImevEtatsaminDe sA gAyatrI
samidDAnyAni candAMsi saminDe candAMsi samidDAnideveByo yajYaM vahanti



1.3.4.[7]

aTa yAM dvitIyAM samiDamaByAdaDAti . vasantameva tayA saminDe sa vasantaH
samidDo'nyAnftUMtsaminDa ftavaH samidDAH prajASca prajanayantyozaDISca
pacanti so'ByAdaDAti samidasIti samidDi vasantaH



1.3.4.[8]

aTAByADAya japati . sUryastvA purastAtpAtu kasyAScidaBiSastyA iti guptyE vA
aBitaH pariDayo BavantyaTEtatsUryameva purastAdgoptAraM karoti
netpurastAnnAzwrA rakzAmsyaByavacarAniti sUryo hi nAzwrARAM rakzasAmapahantA



1.3.4.[9]

aTa yAmevAmfM tftIyAM samiDamaByAdaDAti . anuyAjezu brAhmaRameva tayA
saminDe sa brAhmaRaH samidDo deveByo yajYaMvahati



1.3.4.[10]

aTa stIrRAM vedimupAvartate . sa dve tfRe AdAya tiraScI nidaDAti saviturbAhU sTa
ityayaM vE stupaH prastaro'TAsyEte BruvAveva tiraScI nidaDAti tasmAdime
tiraScyO BruvO kzatraM vE prastaro viSa itaraM barhiH kzatrasya cEva viSaSca
viDftyE tasmAttiraScI nidaDAti tasmAdveva viDftI nAma



1.3.4.[11]

tatprastaraM stfRAti . UrRamradasaM tvA stfRAmi svAsasTaM deveBya iti sADuM
deveBya ityevEtadAha yadAhorRamradasaM tveti svAsasTaM deveBya iti svAsadaM
deveBya ityevEtadAha



1.3.4.[12]

tamaBinidaDAti . A tvA vasavo rudrA AdityAH sadantvityete vE trayA devA yadvasavo
rudrA AdityA ete tvAsIdantvityevEtadAhABinihita eva savyena pARinA Bavati



1.3.4.[13]

aTa dakziRena juhUM pratigfhRAti . nediha purA nAzwrArakzAMsyAviSAniti brAhmaRo
hi rakzasAmapahantA tasmAdaBinihita eva savyena pARinA Bavati



1.3.4.[14]

aTa juhUM pratigfhRAti . GftAcyasi juhUrnAmneti GftAcIhi juhUrhi nAmnA sedam
priyeRa DAmnA priyaM sada AsIdeti GftAcyasyupaBfnnAmnetyupaBftaM GftAcI
hyupaBfdDi nAmnA sedaM priyeRa DAmnA priyaM sada AsIdeti GftAcyasi DruvA
nAmneti DruvAM GftAcI hi DruvA hi nAmnAsedaM priyeRa DAmnA priyaM sada
AsIdeti priyeRa DAmnA priyaM sada AsIdeti yadanyadDaviH



1.3.4.[15]

sa vA upari juhUM sAdayati . aDa itarAH srucaH kzatraMvE juhUrviSa itarAH srucaH
kzatramevEtadviSa uttaraM karoti tasmAduparyAsInaM kzatriyamaDastAdimAH prajA
upAsate tasmAduparijuhUM sAdayatyaDa itarAH srucaH



1.3.4.[16]

so'BimfSati . DruvA asadanniti DruvA hyasadannftasya yonAviti yajYo vA ftasya
yoniryajYe hyasadaMstA vizRo pAhi pAhi yajYaM pAhi yajYapatimiti tadyajamAnamAha
pAhi mAM yajYanyamiti tadapyAtmAnaM yajYAnnAntareti yajYo vE
vizRostadyajYAyEvEtatsarvaM paridadAti guptyE tasmAdAha tA vizRo pAhIti



1.3.5.[1]

inDe ha vA etadaDvaryuH . iDmenAgniM tasmAdiDmo nAma
saminDesAmiDenIBirhotA tasmAtsAmiDenyo nAma



1.3.5.[2]

sa Aha . agnaye samiDyamAnAyAnubrUhItyagnaye hyetatsami

DyamAnAyAnvAha



1.3.5.[3]

tadu hEka AhuH . agnaye samiDyamAnAya hotaranubrUhIti tadu taTA na brUyAdahotA
vA eza purA Bavati yadEvEnaM pravfRIte'Ta hotA tasmAdu brUyAdagnaye
samiDyamAnAyAnubrUhItyeva



1.3.5.[4]

AgneyIranvAha . svayEvEnametAddevatAyA saminDe gAyatrIranvAha gAyatraM vA
agneScandaH svenEvEnametacandasAsaminDe vIryaM gAyatrI brahma gAyatrI
vIryeREvEnametatsaminDe



1.3.5.[5]

ekAdaSAnvAha . ekAdaSAkzarA vE trizwubbrahma gAyatrI kzatraM
trizwubetAByAmevEnametaduBAByAM vIryAByAM saminDe tasmAdekAdaSAnvAha



1.3.5.[6]

sa vE triH praTamAmanvAha . triruttamAM trivftprAyaRA hi
yajYAstrivfdudayanAstasmAttriH praTamAmanvAha triruttamAM



1.3.5.[7]

tAH paYcadaSa sAmiDenyaH saMpadyante paYcadaSo vE vajro vIryaM vajro
vIryamevEtatsAmiDenIraBisaMpAdayati tasmAdetAsvanUcyamAnAsu yaM
dvizyAttamanguzWAByAmavabADetedamahamamumavabADa iti tadenametena
vajreRAvabADate


1.3.5.[8]

paYcadaza vA arDamAsya rAtrayaH . arDamAsaSo vE saMvatsaro Bavanneti
tadrAtrIrApnoti



1.3.5.[9]

paYcadaSAnAmu vE gAyatrIRAm . trIRi ca SatAni zaswiScAkzarARi trIRi ca vE SatAni
zazwizca saMvatsarasyAhAni tadahAnyApnoti tadveva saMvatsaramApnoti



1.3.5.[10]

saptadaSa sAmiDenIH . izwya anubrUyAdupAMSu tasyE devatAyE yajati yasyA izwaM
nirvapati dvAdaSa vE mAsAH saMvatsarasya paYcartava eza eva prajApatiH saptadaSaH
sarvaM vE prajApatistatsarveREva taM kAmamanaparADaM rADnoti yasmE
kAmAyezwiM nirvapatyupAMSu devatAM yajatyaniruktaM vA upAMSu sarvaM vA
aniruktaM tatsarveREva taM kAmamanaparADaM rADnoti zvasmE kAmAyezWiM
nirvapatyeza izwerupacAraH



1.3.5.[11]

ekaviMSatiM sAmiDenI . api darSapUrRamAsayoranubrUyAdityAhurdvAdaSa vE mAsAH
saMvatsarasya paYcartavastrayo lokAstadviMSatireza evEkaviMSo ya eza tapati sEzA
gatirezA pratizWA tadetAM gatimetAM pratizWAM gacati tasmAdekaviMSatimanubrUyAt



1.3.5.[12]

tA hEtA gataSrerevAnubrUyAt . ya icenna SreyAMtsyAMna pApIyAniti yAdfSAya hEva sate
'nvAhustAdfNvA hEva Bavati pApIyAnvA yasyEvaM viduza etA anvAhuH so ezA
mImAMsEva na tvevEtA anUcyante



1.3.5.[13]

trireva praTamAM triruttamAmanavAnannanubrUyAt . trayo vA ime
lokAstadimAnevEtallokAMtsaMtanotImAMllokAMtspfRute traya ime puruze prARA
etamevAsminnetatsaMtatamavyavacinnaM daDAtyetadanuvacanam



1.3.5.[14]

sa yAvadasya vacaH syAt . evamevAnuvivakzettasyEtasya paricakzIta
sAmyavAnyAdanavAnannanuvivakzaMstatkarma vivfhyeta sA paricakzA


1.3.5.[15]

sa yadyetannodASaMseta .
apyekEkAmevAnavAnannanubrUyAttadekEkayEvemAMllokAMtsaMtanotyekEkayemAMllo
kAMtspfRute'Ta yatprARaM daDAti gAyatrI vE prARaH sa yatkftsnAM gAyatrImanvAha
tatkftsnaM prARaM daDAti tasmAdekEkAmevAnavAnannanubrUyAt



1.3.5.[16]

tA vE saMtatA avyavacinnA anvAha . saMvatsarasyEvEtadahorAtrARi saMtanoti tAnImAni
saMvatsarasyAhorAtrARi saMtatAnyavyavacinnAni pariplavante dvizata u
cEvEtadBrAtfvyAya nopasTAnaM karotyupasTAnaM ha
kuryAdyadasaMtatAanubrUyAttasmAdvE saMtatA avyavacinnA anvAha




1.4.1.[1]

hiMkftyAnvAha . nAsAmA yajYo'stIti vA Ahurna vA ahiMkftya sAma gIyate ma
yadDiMkaroti tadDiMkArasya rUpaM kriyate praRavenEva sAmno rUpamupagacatyo3M
o3 ityeteno hAsyEza sarva eva sasAmA yajYo Bavati



1.4.1.[2]

yadveva hiMkaroti . prARo vE hiMkAraH prARo hi vE hiMkArastasmAdapigfhya nAsike na
hiMkartuM Saknoti vAcA vA fcamanvAha vAkca vE prARaSca miTunaM
tadetatpurastAnmiTunaM prajananaM kriyate sAmiDenInAM tasmAdvE hiMkftyAnvAha



1.4.1.[3]

sa vA upAMSu hiMkaroti . aTa yaduccErhiMkuryAdanyataradeva kuryAdvAcameva
tasmAdupAMSu hiMkaroti



1.4.1.[4]

sa vA eti ca preti cAnvAha . gAyatrImevEtadarvAcIM ca parAcIM ca yunakti parAcyaha
deveByo yajYaM vahatyarvAcI manuzyAnavati tasmAdvA eti ca preti cAnvAha



1.4.1.[5]

yadveveti ca preti cAnvAha . preti vE prARa etyudAnaH prARodAnAvevEtaddaDAti
tasmAdvA eti ca preti cAnvAha


1.4.1[[.]]6

yadveveti ca preti cAnvAha . preti vE retaH sicyata eti prajAyate preti paSavo
vitizwanta eti samAvartante sarvaM vA idameti ca preti ca tasmAdvA eti ca preti
cAnvAha



1.4.1.[7]

so'nvAha . pra vo vAjA aBidyava iti tannu preti Bavatyagna AyAhivItaya iti tadveti
Bavati



1.4.1.[8]

tadu hEka AhuH . uBayaM vA etatpreti sampadyata iti tadu tadAtivijYAnyamiva pra vo
vAjA aBidyava iti tannu pretyagna AyAhi vItaya iti tadveti



1.4.1.[9]

so'nvAha . pra vo vAjA aBidyava iti tannu preti Bavati vAjA ityannaM vE vAjA
annamevEtadaByanUktamaBidyava ityarDamAsA vA aBidyavo
'rDamAsAnevEtadaByanUktaM havizmanta iti paSavo vE havizmantaH
paSUnevEtadaByanUktam



1.4.1.[10]

GftAcyeti . videGo ha mATavo'gniM vESvAnaraM muKe baBAra tasya gotamo
rAhUgaRa fziH purohita Asa tasmE ha smAmantryamARo na pratiSfRoti nenme
'gnirvESvAnaro muKAnnizpadyAtA iti



1.4.1.[11]

tamfgBirhvayituM daDre . vItihotraM tvA kave dyumantaM samiDImahi agne
bfhantamaDvare videGeti

1.4.1.[12]

sa na pratiSuSrAva . udagne Sucayastava SukrA BrAjanta Irate tava jyotIMzyarcayo
videGA3 iti



1.4.1.[13]

sa ha nEva pratiSuSrAva . taM tvA GftasnavImaha ityevABivyAharadaTAsya
GftakIrtAvevAgnirvESvAnaro muKAdujjajvAla taM na SaSAka DArayituM so'sya
muKAnnizpede sEmAM pfTivIM prApAdaH



1.4.1.[14]

tarhi videGo mATava Asa . sarasvatyAM sa tata eva prANdahannaBIyAyemAM pfTivIM
taM gotamaSca rAhUgaRo videGaSca mATavaH paScAddahantamanvIyatuH sa imAH
sarvA nadIratidadAha sadAnIretyuttarAdgirernirGAvati tAM hEva nAtidadAha tAM ha
sma tAM purA brAhmaRA na tarantyanatidagDAgninA vESvAnareReti



1.4.1.[15]

tata etarhi . prAcInaM bahavo brAhmaRAstadDAkzetrataramivAsa
srAvitaramivAsvaditamagninA vESvAnareReti



1.4.1.[16]

tadu hEtarhi . kzetrataramiva brAhmaRA u hi nUnamenadyajYErasizvadaMtsApi
jaGanye nEdAGe samivEva kopayati tAvacItAnatidagDA hyagninA vESvAnareRa



1.4.1.[17]

sa hovAca . videGo mATavaH kvAhaM BavAnItyata eva te prAcInaM Buvanamiti
hovAca sEzApyetarhi kosalavidehAnAM maryAdA te hi mATavAH



1.4.1.[18]

aTa hovAca . gotamo rAhUgaRaH kaTaM nu na AmantryamARo na pratyaSrOzIriti sa
hovAcAgnirme vESvAnaro muKe'Butsa nenme muKAnnizpadyAtE tasmAtte na
pratiSrOzamiti



1.4.1.[19]

tadu kaTamaBUditi . yatrEva tvaM GftasnavImaha ityaBivyAhArzIstadeva me
GftakIrtAvagnirvESvAnaro muKAdudajvAlIttaM nASakaM DArayituM sa me
muKAnnirapAdIti



1.4.1.[20]

sa yatsAmiDenIzu Gftavat . sAmiDenameva tatsamevEnaM tenenDe
vIryamevAsmindaDAti


1.4.1.[21]

tadu GftAcyeti . devAYjigAti sumnayuriti yajamAno vE sumnayuH sa hi devAYjigIzati
sa hi devAYjiGAMsati tasmAdAha devAYjigAti sumnayuriti sEzAgneyI satyaniruktA
sarvaM vA aniruktaM sarveREvEtatpratipadyate



1.4.1.[22]

agna AyAhi vItaya iti . tadveti Bavati vItaya iti samantikamiva havA ime'gre lokA
AsurityunmfSyA hEva dyOrAsa



1.4.1.[23]

te devA akAmayanta . kaTaM nu na ime lokA vitarAM syuH kaTaM na idaM varIya iva
syAditi tAnetEreva triBirakzarErvyanayanvItaya iti ta ime viwUraM lokAstato
deveByo varIyo'BavadvarIyo ha vA asya Bavati yasyEvaM viduza
etAmanvAhurvItaya iti



1.4.1.[24]

gfRAno havyadAtaya iti . yajamAno vE havyadAtirgfRAno yajamanAyetyevEtadAha ni
hotA satsi barhizItyagnirvE hotAyaM loko barhirasminnevEtalloke'gniM daDAti so
'yamasmiMlloke'gnirhitaH sEzemameva lokamaByanUktemamevEtayA lokaM jayati
yasyEvaM viduza etAmanvAhuH



1.4.1.[25]

taM tvA samidBiraNgira iti . samidBirhyetamaNgirasa EnDatANgira ityaNgirA u
hyagnirGftena varDayAmasIti tatsAmiDenaM padaM samevEnaM tenenDe
vIryamevAsmindaDAti



1.4.1.[26]

bfhacocA yavizwyeti . bfhadu hyeza zocati samidDo yavizwyeti yavizWo
hyagnistasmAdAha yavizWyeti sEzitameva lokamaByanUktAntarikzalokameva
tasmAdAgneyI satyaniruktAnirukto hyeza loka etamevEtayA lokaM jayati yasyEvaM
viduza etAmanvAhuH



1.4.1.[27]

sa naH pfTu SravAyyamiti . ado vE pfTu yasmindevA etacravAyyaM yasmindevA acA
deva vivAsasItyaca deva vivAsasyetanno gamayetyevEtadAha



1.4.1.[28]

bfhadagne suvIryAmiti . ado vE bfhadyasmindevA etatsuvIryaM yasmindevAH
sEzitameva lokamaByanUktA divamevEtamevEtayA lokaM jayati yasyEvaM viduza
etAmanvAhuH



1.4.1.[29]

so nvAha . iqenyo namasya itIqenyo hyeza namasyo hyezatirastamAMsi darzata iti
tira iva hyeza tamAMsi samidDo dadfSe samagniriDyate vfzeti saM hIDyate vfzA
vfzo agniH samiDyata iti saM hIDyate



1.4.1.[30]

aSvo na devavAhana iti . aSvo ha vA eza BUtvA deveByo yajYaM vahati yadvE
netyfcyomiti tattasmAdAhASvo na devavAhana iti



1.4.1.[31]

taM havizmanta Idata iti . havizmanto hyetaM manuzyA Idate tasmAdAha taM
havizmanta Iqata iti



1.4.1.[32]

vfzaRaM tvA vayaM vfzanvfzaRaH samiDImahIti . saM hyenaminDate'gne dIdyataM
bfhaditi dIdayeva hyeza bfhatsamidDaH



1.4.1.[33]

taM vA etam . vfzaRvantaM tricamanvAhAgneyyo vA etAH sarvAH sAmiDenyo
BavantIndro vE yajYasya devatendro vfzEteno hAsyEtAH sendrAH sAmiDenyo
Bavanti tasmAdvfzaRvantaM tricamanvAha



1.4.1.[34]

so'nvAha . agniM dUtaM vfRImaha iti devASca vA asurAScoBaye prAjApatyAH paspfDire
tAMtsparDamAnANgAyatryantarA tasTO yA vE sA gAyatryAsIdiyaM vE sA pfTivIyaM
hEva tadantarA tasTO ta uBaya eva vidAM cakruryatarAnvE na iyamupAvartsyati te
Bavizyanti paretare BavizyantIti tAmuBaya evopamantrayAM cakrire'gnireva
devAnAM dUta Asa saharakzA ityasurarakSasamasurARAM sAgnimevAnupreyAya
tasmAdanvAhAgniM dUtaM vfRImaha iti sa hi devAnAM dUta AsIdDotAraM
viSvavedasamiti



1.4.1.[35]

tadu hEke'nvAhuH . hotA yo viSvavedasa iti nedaramityAtmAna bravARIti tadu taTA
na brUyAnmAnuzaM ha te yajYe kurvanti vyfdDaM vE tadyajYasya yanmAnuzaM
nedvyfdDaM yajYe karavARIti tasmAdyaTEvarcAnUktamevAnubrUyAdDotAraM
viSvavedasamityevAsya yajYasya sukratumityeza
hiyajYasyasukraturyadagnistasmAdAhAsya yajYasya sukratumiti seyaM devAnupAvavarta
tato devA aBavanparAsurA Bavati ha vA AtmanA parAsya sapatnA Bavanti yasyEvaM
viduza etAmanvAhuH



1.4.1.[36]

tAM vA azwamImanubrUyAt . gAyatrI vA ezA nidAnenAzwAkzarA vE gAyatrI
tasmAdazwamImanubrUyAt



1.4.1.[37]

tadDEke . purastAdDAyye daDatyannaM DAyye muKata idamannAdyaM daDma
iti vadantastadu taTA na kuryAdanavakxptAtasyEzA Bavati yaH purastAdDAyye
daDAti daSamI vAhi tarhyekAdaSI vA sampadyate tasyo hEvEzAvakxptA Bavati
yasyEtAmazwamImanvAhustasmAduparizwAdeva DAyye daDyAt



1.4.1.[38]

samiDyamAno aDvara iti . aDvaro vE yajYaH samiDyamAno yajYa
ityevEtadAhAgniH pAvaka Iqya iti pAvako hyeza Iqyo hyeza SocizkeSastamImaha iti
SocantIva hyetasya keSAH samidDasya samidDo agna AhutetyataH prAcInaM
sarvamiDmamaByAdaDyAdyadanyatsamiDo'pavfNkta iva hyetadDotAyadvA
anyatsamiDa iDmasyAtiricyate'tiriktaM tadyadvE yajYasyAtiriktaM dvizantaM hAsya
tadBrAtfvyamaByatiricyate tasmAdataH prAcInaM
sarvamiDmamaByAdaDyAdyadanyatsamiDaH



1.4.1.[39]

devAnyakzi svaDvareti . aDvaro vE yajYo devAnyakzi suyajYiyetyevEtadAha tvAM
hi havyavAqasItyeza hi havyavAqyadagnistasmAdAha tvaM hi havyavAqasItyA juhotA
duvasyatAgniM prayatyaDvare vfRIDvaM havyavAhanamiti
samprezyatyevEtayAjuhuta ca yajata ca yasmE kAmAya samEnDiQvaM
tatkurutetyevEtadAhAgniM prayatyaDvara ityaDvaro vE yajYo'gniM prayati yajYa
ityevEtadAha vfRIDvaM havyavAhanamityeza hi havyavAhano yadagnistasmAdAha
vfRIDvaM havyavAhanamiti


1.4.1.[40]

taM vA etam . aDvaravantaM tricamanvAha devAnha vE yajYena yajamAnAMtsapatnA
asurA duDUrzAM cakruste duDUrzanta eva na SekurDUrvituM te
parAbaBUvustasmAdyajYo'Dvaro nAma duDUrzanha vA enaM sapatnaH parABavati
yasyEvaM viduzo'DvaravantaM tricamanvAhuryAvadveva sOmyenADvareRezwvA
jayati tAvajjayati




1.4.2.[1]

etadDa vE devA agniM garizWe'yuYjan . yadDotftva idaM no havyaM vaheti
tametadgarizWe yuktvopAmadanvIryavAnvE tvamasyalaM vE tvametasmA asIti vIrye
samAdaDato yaTedamazyetarhi jYAtInAM yaM garizWe yuYjanti tamupamadanti
vIryavAnvE tvamasyalaM vE tvametasmA asIti vIrye samAdaDataH sa
yadamevAsmindaDAti



1.4.2.[2]

agne mahAM asi brAhmaRa BArateti . brahma hyagnistasmAdAha brAhmaReti
BAratetyeza hi deveByo havyaM Barati tasmAdBarato'gnirityAhureza u vA imAH
prajAH prARo BUtvA biBarti tasmAdvevAha BArateti



1.4.2.[3]

aTArzeyaM pravaRIte . fziByaScEvEnametaddeveByaSca nivedayatyayam
mahAvIryo yo yajYaM prApaditi tasmAdArzeyaM pravfRIte



1.4.2.[4]

parastAdarvAkpravfRIte . parastAdDyarvAcyaH prajAH prajAyante jyAyasaspataya u
cEvEtaM nihnuta idaM hi pitEvAgre'Ta putro'Ta
pOtrastasmAtparastAdarvAkpravfRIte



1.4.2.[5]

sa ArzeyamuktvAha . devedDo manvidDa iti devA hyetamagra EnData tasmAdAha
devedDa iti manvidDa iti manurhyetamagra EndDa tasmAdAha manvidDa iti



1.4.2.[6]

fzizwuta iti . fzayo hyetamagre stuvaMstasmAdAharzizwuta iti



1.4.2.[7]

viprAnumadita iti . ete vE viprA yadfzaya ete hyetamanvamadaMstasmAdAha
viprAnumadita iti



1.4.2.[8]

kaviSasta iti . ete vE kavayo yadfzaya ete hyetamaSaMsaMstasmAdAha kaviSasta iti



1.4.2.[9]

brahmasaMSita iti brahmasaMSito hyeza GftAhavana iti GftAhavano hyezaH



1.4.2.[10]

praRIryajYAnAM raTIraDvarARAmiti . etena vE sarvAnyajYAnpraRayanti ye ca
pAkayajYA ye cetare tasmAdAha praRIryajYAnAmiti



1.4.2.[11]

raTIraDvarARAmiti . raTo ha vA eza BUtvA deveByo yajYaM vahati tasmAdAha
raTIraDvarARAmiti



1.4.2.[12]

atUrto hotA tUrRirhavyavAqiti . na hyetaM rakzAMsi taranti tasmAdAhAtUrto hoteti
tUrRirhavyavAqiti sarvaM hyeza pApmAnaM tarati tasmAdAha tUrRirhavyavAqiti



1.4.2.[13]

AspAtraM juhUrdevAnAmiti . devapAtraM vA eza yadagnistasmAdagnO sarveByo
deveByo juhvati devapAtraM hyeza prApnoti ha vE tasya pAtraM yasya pAtram
prepsyati ya evametadveda



1.4.2.[14]

camaso devapAna iti . camasena ha vA etena BUtena devA Bakzayanti tasmAdAha
camaso devapAna iti



1.4.2.[15]

arAM ivAgne nemirdevAMstvaM pariBUrasIti . yaTArAnnemiH sarvataH pariBUrevaM
tvaM devAMtsarvataH pariBUrasItyevEtadAha



1.4.2.[16]

Avaha devAnyajamAnAyeti . tadasmE yajYAya devAnAvoQavA AhAgnimagna Avaheti
tadAgneyAyAjyaBAgAyAgnimAvoQvA Aha somamAvaheti tatsOmyAyAjyaBAgAya
somamAvoQavA AhAgnimAvaheti tadya eza uBayatrAcyuta AgneyaH puroqASo
Bavati tasmA agnimAvoQavA Aha



1.4.2.[17]

aTa yaTAdevatam . devAM AjyapAM Avaheti tatprayAjAnuyAjAnAvoQavA Aha
prayAjAnuyAjA vE devA AjyapA agniM hotrAyAvaheti tadagniM hotrAyAvoQavA Aha svaM
mahimAnamAvaheti tatsvaM mahimAnamAvoQavA Aha vAgvA asya svo mahimA
tadvAcamAvoQavA AhA ca vaha jAtavedaH suyajA ca yajeti tadyA evEtaddevatA
AvoQavA Aha tA evEtadAhA cEnA vahAnuzWyA ca yajeti yadAha suyajA ca yajeti



1.4.2.[18]

sa vE tizWannanvAha . anvAha hyetadasO hyanuvAkyA tadasAvevEtadBUtvAnvAha
tasmAttizWannanvAha



1.4.2.[19]

AsIno yAjyAM yajati . iyaM hi yAjyA tasmanna kaScana tizWanyAjyAM yajatIyaM hi yAjyA
tadiyamevEtadBUtvA yajati tasmAdAsInA yAjyAM yajati




1.4.3.[1]

yo ha vA agniH sAmiDenIBiH samidDaH . atitarAM ha vE sa
itarasmAdagnestapatyanavaDfzyo hi BavatyanavamfSyaH



1.4.3.[2]

sa yaTA hEvAgniH . sAmiDenIBiH samidDastapatyevaM hEva brAhmaRaH
sAmiDenIrvidvAnanubruvaMstapatyanavaDfzyo hi BavatyanavamfSyaH



1.4.3[[.]]3

so'nvAha . prava iti prARo vE pravAnprARamevEtayA samindDe'gna AyAhi vItaya
ityapAno vA etavAnapAnamevEta samindDe bfhacocA yavizWyetyudAno vE bfhacocA
udAnamevEtayA samindDe



1.4.3.[4]

sa naH pfTu SravAyyamiti . SrotraM vE pfTu SravAyyaM SrotreRa hIdamuru pfTu
SfRoti SrotramevEtayA samindDe



1.4.3.[5]

Iqenyo namasya iti . vAgvA IqenyA vAgGIdaM sarvamIwwe vAcedaM sarvamIqitaM
vAcamevEtayA samindDe



1.4.3.[6]

aSvo na devavAhana iti . mano vE devavAhanaM mano hIdaM manasvinaM
BUyizWaM vanIvAhyate mana evEtayA samindDe



1.4.3.[7]

agne dIdyataM bfhaditi . cakzurvE dIdayeva cakzurevEtayA samindDe



1.4.3.[8]

agniM dUtaM vfRImaha iti . ya evAyaM maDyamaH prARaetamevEtayA saminDe sA
hEzAntasTA prARAnAmato hyanya UrDvAHprARA ato'nye'vAYco'ntasTA ha
BavatyantastAmenaM manyante ya evametAmantasTAM prARAnAM veda



1.4.3.[9]

SocizkeSastamImaha iti . SiSnaM vE SocizkeSaM SiSnaM hIdaM SiSnaM BUyizWaM
Socayati SiSnamevEtayAsamindDe



1.4.3[.1]0
samidDo agna Ahuteti . ya evAyamavANprARa etamevEtayA samindDa A juhotA
duvasyateti sarvamAtmAnaM samindDa A naKeByo'To lomaByaH



1.4.3.[11]

sa yadyenaM praTamAyAM sAmiDenyAmanuvyAharet . taM prati brUyAtprARaM vA
etadAtmano'gnAvADAH prARenAtmana ArttimArizyasIti taTA hEva syAt



1.4.3.[12]

yadi dvitIyasyAmanuvyAharet . taM prati brUyAdapAnaM vA etadAtmano'gnAvADA
apAnenAtmana ArttimArizyasIti taTA hEva syAt



1.4.3.[13]

yadi tftIyasyAmanuvyAharet . taM prati brUyAdudAnaM vA ... udAnenA ... syAt



1.4.3.[14]

yadi caturTyAmanuvyAharet . taM pratibrUyAcrotraM vA etadAtmano'gnAvADAH
SrotreRAtmana ArttimArizyasi baDiro BavizyasIti taTA hEva syAt



1.4.3.[15]

yadi paYcamyAmanuvyAharet . taM prati brUyAdvAcaM vA etadAtmano'gnAvADA
vAcAtmana ArttimArizyasi mUko Bavi ... syAt



1.4.3.[16]

yadi zazWyAmanuvyAharet . taM prati brUyAnmano vA etadAtmano'gnAvADA
manasAtmana ArttimArizyasi manomuzigfhIto momuGaScarizyasIti taTA hEva syAt



1.4.3.[17]

yadi saptamyAM ... yAccakzurvA etadAtmano'gnAvADAScakzuzAtmana
ArttimArizyasyanDo Bavi ... syAt



1.4.3.[18]

yadyazwamyAm ... yAnmaDyaM vA etatprARamAtmano'gnAvADA maDyena
prARenAtmana ArttimArizyasyudDmAya marizyasIti taTA hEva syAt



1.4.3.[19]

yadi navamyAM ... yAciSnaM vA etadAtmano'gnAvADAH SiSnenAtmana ArttimArizyasi
klIbo Bavi ... syAt



1.4.3.[20]

yadi daSamyAmanu ... yAdavAYcaM vA etatprARamAtmano'gnAvADA avAcA
prARenAtmana ArttimArizyasyapinadDo marizyasIti taTA hEva syAt



1.4.3.[21]

yadyekAdaSyAma ... . yAtsarvaM vA etadAtmAnamagnAvADAH
sarveRAtmanArttirmArizyasi kzipre'muM lokamezyasIti taTA hEva syAt



1.4.3.[22]

sa yaTA hEvAgnim . sAmiDenIbiH samidDamApadyArttiM nyetyevaM hEva
brAhmaRaM sAmiDenIrvidvAMsaM samanubruvantamanuvyAhftyArttiM nyeti




1.4.4.[1]

taM vA etamagniM samEnDizata . samidDe deveByo juhavAmeti tasminnete eva
praTame AhutI juhotI manase cEva vAce ca manaSca hEva vAkca yujO deveByo
yajYaM vahataH



1.4.4[[.]]2

sa yadupAMSu kriyate . tanmano deveByo yajYaM vahatyaTa yadvAcA niruktaM
kriyate tadvAgdeveByo yajYaM vahatyetadvA idaM dvayaM kriyate tadete
evEtatsaMtarpayati tfpte prIte deveByo yajYaM vahAta iti



1.4.4.[3]

sruveRa tamAGArayati . yaM manasa AGArayati vfzA hi mano vfzA hi sruvaH


1.4.4.[4]

srucA tamAGArayati . yaM vAca AGArayati yozA hi vAgyozA hi sruk



1.4.4.[5]

tUzRIM tamAGArayati . yaM manasa AGArayati na svAheti canAniruktaM hi mano
'niruktaM hyetadyattUzRIm



1.4.4.[6]

mantreRa tamAGArayati . yaM vAca AGArayati niruktA hi vANnirukto hi mantraH



1.4.4.[7]

AsInastamAGArayati . yaM manasa AGArayati tizWMstaM yaM vAce manaSca ha vE
vAkca yujO deveByo yajYaM vahato yataro vE yujorhrasIyAnBavatyupavahaM vE
tasmE kurvanti vAgvE manaso hrasIyasyaparimitataramiva hi manaH parimitatareva
hi vAktadvAca evEtadupavahaM karoti te sayujO deveByo yajYaM
vahatastasmAttizWanvAca AGArayati



1.4.4.[8]

devA ha vE yajYaM tanvAnAH . te'surarakzaseBya AsaNgAdbiBayAM cakrusta
etaddakziRataH pratyudaSrayannucritamiva hi vIryaM
tasmAddakziRatastizWannAGArayati sa yaduBayata AGArayati tasmAdidaM manaSca
vAkca samAnameva sannAneva Siro ha vE yajYasyEtayoranyatara
AGArayormUlamanyataraH



1.4.4.[9]

sruveRa tamAGArayati . yo mUlaM yajYasya srucA tamAGArayati yaH Siro yajYasya



1.4.4.[10]

tUzRIM tamAGArayati . yo mUlaM yajYasya tUzRImiva hIdaMmUlaM no hyatra
vAgvadati



1.4.4.[11]

mantreRa tamAGArayati . yaH Siro yajYasya vAgGi mantraH SIrzRo hIyamaDi
vAgvadati

1.4.4.[12]

AsInastamAGArayati . yo mUlaM yajYasya nizaRamiva hIdaM mUlaM
tizWaMstamAGArayati yaH Siro yajYasya tizWatIva hIdaM SiraH



1.4.4.[13]

sa sruveRa pUrvamAGAramAGAryAha . agnimagnItsammfQIti yaTA
DuramaDyUhedevaM tadyatpUrvamAGAramAGAray3 tyaDyuhya hi DuraM
yuYjanti



1.4.4.[14]

aTa sammArzwi . yunaktyevEnametadyukto deveByo yajYaM vahAditi
tasmAtsammArzwi parikrAmaM sammArzwi parikrAmaM hi yogyaM yuYjanti tristriH
sammArzwi trivfdDi yajYaH



1.4.4.[15]

sa sammArzwi . agne vAjajidvAjaM tvA sarizyantaM tvA vAjajitaM sammArjmIti yajYaM
tvA vakzyantaM yajYiyaM sammArjmItyevEtadAhAToparizwAttUzRIM tristadyaTA
yuktvA prAjetprehi vahetyevamevEtatkaSayopakzipati prehi deveByo yajYaM vaheti
tasmAduparizwAttUzRIM tristadyadetadantareRa karma kriyate tasmAdidaM manaSca
vAkca samAnameva sannAneva




1.4.5.[1]

sa srucottaramAGAramAGArayizyan . pUrveRa srucAvaYjaliM nidaDAti namo
deveByaH svaDA pitfBya iti taddeveByaScEvEtatpitfByaScArtvijyaM
karizyannihnute suyame me BUyAstamiti srucAvAdatte suBare me BuyAstam
BartuM vAM SakeyamityevEtadAhAskannamadya deveBya AjyaM
samBriyAsamityavikzubDamadya deveByo yajYaM tanavA ityevEtadAha



1.4.5.[2]

aNGraRA vizRo mA tvAvakramizamiti . yajYo vE vizRustasmA evEtannihnute mA
tvAvakramizamiti vasumatImagne te cAyAmupasTezamiti sADvImagne te
cAyAmupasTezamityevEtadAha



1.4.5.[3]
vizRo sTAnamasIti . yajYo vE vizRustasyeva hyetadantika tizWati tasmAdAha vizRo
sTAnamasItIta indro vIryamakfRodityato hIndrastizWandakziRato nAzwrA
rakzAMsyapAhaMstasmAdAheta indro vIryamakfRodityUrDvo'Dvara AsTAdityaDvaro
vE yajYa UrDvo yajYa AsTAdityevEtadAha



1.4.5.[4]

agne verhotraM verdUtyamiti . uBayaM vA etadagnirdevAnAM hotA ca dUtaSca
taduBayaM vidDi yaddevAnAmasItyevEtadAhAvatAM tvAM dyAvApfTivI ava tvaM
dyAvApfTivI iti nAtra tirohitamivAsti svizwakfddeveBya indra Ajyena
havizABUtsvAhetIndro vE yajYasya devatA tasmAdAhendra Ajyeneti vAce vA
etamAGAramAGArayatIndro vAgityu vA AhustasmAdvevAhendra Ajyeneti



1.4.5.[5]

aTAsaMsparSayantsrucO paryetya . DruvayA samanakti Siro vE yajYasyottara AGAra
AtmA vE DruvA tadAtmanyevEtaciraH pratidaDAti Siro vE yajYasyottara AGAraH
SrIrvE SiraH SrIrhi vE SirastasmAdyo'rDasya SrezWo BavatyasAvamuzyArDasya
Sira ityAhuH



1.4.5.[6]

yajamAna eva DruvAmanu . yo'smA arAtIyati sa upaBftamanu sa yadDopaBftA
samaRjyAdyo yajamAnAyArAtIyati tasmiMcriyaM daDyAttadyajamAna evEtacriyaM
daDAti tasmAdDruvayA samanakti



1.4.5.[7]

sa samanakti . saM jyotizA jyotiriti jyotirvA itarasyAmAjyaM Bavati jyotiritarasyAM te
hyetaduBe jyotizI saMgacete tasmAdevaM samanakti



1.4.5.[8]

aTAto manasaScEva vAcaSca . ahamBadra uditaM manaSca ha vE vAkcAhamBadra
UdAte



1.4.5.[9]

tadDa mana uvAca . ahameva tvacreyo'smi na vE mayA tvaM kiM canAnaBigataM
vadasi sA yanmama tvaM kftAnukarAnuvartmAsyahameva tvacreyo'smIti



1.4.5.[10]

aTa ha vAguvAca . ahameva tvacreyasyasmi yadvE tvaM vetTAhaM
tadvijYapayAmyahaM saMjYapayAmIti



1.4.5.[11]

te prajApatiM pratipraSnameyatuH . sa prajApatirmanasa evAnUvAca mana eva tvacreyo
manaso vE tvaM kftAnukarAnuvartmAsi Sreyaso vE pApIyANkftAnukaro'nuvartmA
BavatIti



1.4.5.[12]

sA ha vAkparoktA visizmiye . tasyE garBaH papAta sA ha
vAkprajApatimuvAcAhavyavAqevAhaM tuByaM BUyAsaM yAM mA parAvoca iti
tasmAdyatkiM ca prAjApatyaM yajYe kriyata upAMSveva tatkriyate havyavAQi
vAkprajApataya AsIt



1.4.5.[13]

tadDEtaddevAH . retaScarmanvA yasminvA baBrustadDa smapfcantyatreva tyAditi
tato triH sambaBUva tasmAdapyAtreyyA yozitEnasvyetasyE hi yozAyE vAco devatAyA
ete samBUtAH




1.5.1.[1]

sa vE pravarAyASrAvayati . tadyatpravarAyASrAvayati yajYo vA ASrAvaRaM
yajYamaBivyAhftyATa hotAraM pravfRA iti tasmAtpravarAyASrAvayati



1.5.1.[2]

sa iDmasaMnahanAnyevABipadyASrAvayati . sa yadvAnAraBy

a yajYamaDvaryurASrAvayedvepano vA ha syAdanyAM vArttimArcet



1.5.1.[3]

tadDEke . vede stIrRAyE barhiraBipadyASrAvayantIDmasya vA
SakalamapacidyABipadyASrAvayantIdaM vE kiMcidyajYasyedaM
yajYamaBipadyASrAvayAma iti vadantastadu taTA na kuryAdetadvE kiMcidyajYasya
yEriDmaH saMnadDo BavatyagniM sammfjanti tadveva Kalu
yajYamaBipadyASrAvayati tasmAdiDmasaMnahanAnyevABipadyASrAvayet


1.5.1.[4]

sa ASrAvya . ya eva devAnAM hotA tamevAgre pravfRite'gnimeva tadagnaye
cEvEtaddeveByaSca nihnute yadahAgre'gniM pravfRIte tadagnaye nihnute'Ta yo
devAnAM hotA tamagre pravfRIte tadudeveByo nihnute



1.5.1.[5]

sa Aha . agnirdevo dEvyo hotetyagnirhi devAnAM hotA tasmAdAhAgnirdevo dEvyo
hoteti tadagnaye cEva deveByaSca nihnute yadahAgre'gnimAha tadagnaye nihnute
'Ta yo devAnAMhotA tamagra Aha tadu deveByo nihnute



1.5.1.[6]

devAnyakzadvidvAMScikitvAniti . eza vE devAnanuvidvAnyadagniH sa
enAnanuvidvAnanuzWyA yakzadityevEtadAha



1.5.1.[7]

manuzvadBaratavaditi . manurha vA agre yajYeneje tadanukftyemAH prajA yajante
tasmAdAha manuzvaditi manoryajYa ityu vA AhustasmAdvevAha manuzvaditi



1.5.1.[8]

Baratavaditi . eza hi deveByo havyaM Barati tasmAdBarato'gnirityAhureza u vA
imAH prajAH prARo BUtvA biBarti tasmAdvevAha Baratavaditi



1.5.1.[9]

aTArzeyaM pravfRIte . fziByaScEvEnametaddeveByaSca nivedayatyayam
mahAvIryo yo yajYaM prApaditi tasmAdArzeyaM pravfRIte



1.5.1.[10]

parastAdarvAkpravfRIte . parastAdDyarvAcyaH prajAH prajAyante jyAyasaspataya u
cEvEtannihnuta idaM hi pitEvAgre'Ta putro'Ta
pOtrastasmAtparastAdarvAkpravfRite



1.5.1.[11]
sa ArzeyamuktvAha . brahmaRvaditi brahma hyagnistasmAdAha brahmaRvadityA ca
vakzaditi tadyA evEtaddevatA AvoQavA Aha tA evEtadAhA ca vakzaditi



1.5.1[.1]2

brAhmaRA asya yajYasya prAvitAra iti . ete vE brAhmaRA yajYasyaprAvitAro ye'nUcAnA
ete hyenaM tanvata eta enaM janayanti tadu teByo nihnute tasmAdAha brAhmaRA asya
yajYasya prAvitAra iti



1.5.1.[13]

asO mAnuza iti . tadimaM mAnuzaM hotAraM pravfRIte hotA hEza purATEtarhi
hotA



1.5.1.[14]

sa pravfto hotA . japati devatA upaDAvati yaTAnuzWyA deveByo
vazawkuryAdyaTAnuzWyA deveByo havyaM vahedyaTA na hvaledevaM devatA
upaDAvati



1.5.1.[15]

tatra japati etatattvA deva savitarvfRata iti tatsavitAraM prasavAyopaDAvati sa hi
devAnAM prasavitAgniM hotrAyeti tadagnaye cEvEtaddeveByaSca nihnute yadahAgre
'gnimAha tadagnaye nihnute'Ta yo devAnAM hotA tamagra Aha tadu deveByo
nihnute



1.5.1.[16]

saha pitrA vESvAnareReti . samvatsaro vE pitA vESvAnaraH
prajApatistatsaMvatsarAyEvEtatprajApataye nihnute'gne pUzanbfhaspate pra ca vada
pra ca yajetyanuvakzyanvA etadyakzyanBavati tadEtABya evEtaddevatAByo
nihnute yUyamanubrUta yUyaM yajateti





1.5.1.[17]

vasUnAM rAtO syAma . rudrARAmurvyAyAM svAdityA aditaye syAmAnehasa ityete vE
trayA devA yadvasavo rudrA AdityA etezAmaBiguptO syAmetyevEtadAha



1.5.1[.1]8

juzwAmadya deveByo vAcamudyAsamiti . juzwamadya deveByo
'nUcyAsamityevEtadAha tadDi samfdDaM yo juzwaM deveByo'nubravat



1.5.1.[19]

juzwAM brahmaBya iti . juzwamadya brAhmaReByo'nUcyAsamityevEtadAha tadDi
samfdDaM yo juzwaM brAhmaReByo'nubravat



1.5.1.[20]

juzwAM narASaMsAyeti . prajA vE narastatsarvAByaH prajABya Aha tadDi samfdDaM
yaSca veda yaSca na sADvanvavocatsADvanvavocadityeva visfjyante yadadya
hotfvarye jihmaMcakzuH parApatat agnizwatpunarABriyAjjAtavedA vicarzaRiriti yaTA
yAnagre'gnInhotrAya prAvfRata te prADanvannevaM yanme'tra pravareRAmAyi tanme
punarApyAyayetyevEtadAha taTo hAsyEtatpunarApyAyate



1.5.1.[21]

aTADvaryuM cAgnIDaM ca sammfSati . mano vA aDvaryurvAgGotA
tanmanaScEvEtadvAcaM ca saMdaDAti



1.5.1.[22]

tatra japati . zaRmorvIraMhasaspAntvagniSca pfTivI cApaSca vAjaScAhaSca rAtriScetyetA
mA devatA ArttergopAyantvityevEtadAha tasyo hi na hvalAsti yametA devatA
ArttergopAyeyuH



1.5.1.[23]

aTa hotfzadanamupAvartate . sa hotfzadanAdekaM tfRaM nirasyati nirastaH
parAvasuriti purAvasurha vE nAmAsurARAM hotA sa tamevEtadDotfzadanAnnirasyati



1.5.1.[24]

aTa hotfzadana upaviSati . idamahamarvAvasoH sadane sIdAmItyarvAvasurvE nAma
devAnAM hotA tasyEvEtatsadane sIdati



1.5.1.[25]
tatra japati viSvakarmastanUpA asi mA mo dozizwaM mA mA hiMsizwameza vAM loka
ityudaNNejatyantarA vA etadAhavaniyaM ca gArhapatyaM cAste tadu tAByAM nihnute mA
mo dozizwaM mA mA hiMsizwamiti taTA hEnametO na hiMstaH



1.5.1.[26]

aTAgnimIkzamARo japati . viSve devAH SAstana mA yaTeha hotA vfto manavE
yannizadya pra me brUta BAgaDeyaM yaTA vo yena paTA havyamA vo vahAnIti
yaTA yeByaH pakvaM syAttAnbrUyAdvanu mA SAsta yaTA va AharizyAmi yaTA vaH
parivekzyAmItyevamevEtaddevezu praSAsanamicate'nu mA SAsta yaTA vo'nuzWyA
vazawkuryAmanuzwyA havyaM vaheyamiti tasmAdevaM japati




1.5.2.[1]

agnirhotA vettvagnerhotramiti agniridaM hotA vettvityevEtadAhAgnerhotramiti tasyo
hi hotraM vettu prAvitramiti yajYo vE prAvitraM vettu yajYamityevEtadAha sADu te
yajamAna devateti sADu te yajamAna devatA yasya te'gnirhotetyevEtadAha
GftavatImaDvaryo srucamAsyasveti tadaDvaryu prasOti sa yadekAmivAha



1.5.2.[2]

yajamAna eva juhUmanu . yo smA arAtIyati sa upaBftamanu sa yaddve iva
brUyAdyajamAnAya dvizantaM BrAtfvyaM pratyudyAminaM kuryAdattEva
juhUmanvAdya upaBftamanu sa yaddve iva brUyAdattra AdyaM pratyudyAminaM
kuryAttasmAdekAmivEvAha



1.5.2.[3]

devayuvaM viSvavArAmiti . upastOtyevEnAmetanmahayatyeva yadAha devayuvaM
viSvavArAmitIqAmahE devAM IqenyAnnamasyAma namasyAnyajAma
yajYiyAnitIqAmahE tAndevAnya IqenyA namasyAma tAnye namasyA yajAma yajYiyAniti
manuzyA vA IqenyAH pitaro namasyA devA yajYiyAH



1.5.2.[4]

yA vE prajA yajYe'nanvABaktAH . parABUtA vE tA evamevEtadyA imAH prajA
aparABUtatstA yajYa ABajati manuzyAnanu paSavo devAnanu vayAMsyozaDayo
vanaspatayo yadidaM kiYcEvamu tatsarvaM yajYa ABaktam



1.5.2.[5]

tA vA etAH . nava vyAhftayo Bavanti naveme puruze prARA etAnevAsminnetaddaDAti
tasmAnnava vyAhftayo Bavanti



1.5.2.[6]

yajYo ha deveByo'pacakrAma . taM devA anvamantrayantA naHSfRUpa na Avartasveti
so'stu taTetyeva devAnupAvavarta tenopAvfttena devA ayajanta
tenezwvEtadaBavanyadidaM devAH



1.5.2.[7]

sa yadASrAvayati . yajYamevEtadanumantrayata A naH SfnUpa na AvartasvetyaTa
yatpratyASrAvayati yajYa evEtadupAvartate'stu taTeti tenopAvfttena retasA
BUtenartvijaH sampradAyaM caranti yajamAnena paro'kzM yaTA pUrRapAtreRa
sampradAyaM careyurevamanenartvijaH sampradAyaM caranti
tadvAcEvEtatsampradAyaM caranti vAgGi yajYo vAgu hi
retastadetenEvEtatsampradAyaM caranti



1.5.2.[8]

so'nubrUhItyevoktvADvaryuH . nApavyAharenno eva
hotApavyAharedASrAvayatyaDvaryustadagnIDaM yajYa upAvartate



1.5.2.[9]

so'gninnApavyAharet . A pratyASrAvaRAtpratyASrAvayatyagnIttatpunaraDvaryuM yajYa
upAvartate



1.5.2.[10]

so'DvaryurnApavyAharet . A yajeti vaktoryajetyevADvaryurhotre yajYaM
samprayacati



1.5.2.[11]

sa hotA nApavyAharet . A vazawkArAttaM vazawkAreRAgnAveva yonO reto BUtaM
siYcatyagnirvE yoniryajYasya sa tataH prajAyata iti nu haviryajYe'Ta sOmye'Dvare



1.5.2.[12]

sa vE grahaM gfhItvADvaryuH .
nApavyAharedopAkaraRAdupAvartaDvamityevADvaryurudgAtfByo yajYaM
samprayacati



1.5.2.[13]

ta udgAtAro nApavyAhareyuH . ottamAyA ezottametyevodgAtAro hotre yajYaM
samprayacanti



1.5.2.[14]

sa hotA nApavyAharet . A vazawkArAttaM vazawkAreRAgnAveva yonO reto BUtaM
siYcatyagnirvE yoniryajYasya sa tataH prajAyate



1.5.2.[15]

sa yadDa so'pavyAharet . yaM yajYa upAvartate yaTA pUrRapAtraM parAsiYcedevaM ha
sa yajamAnaM parAsiYcetsa yatra hEvamftvijaH saMvidAnA yajYena caranti sarvameva
tatra kalpate na muhyati tasmAdevameva yajYo BartavyaH



1.5.2.[16]

tA vA etAH . paYca vyAhftayo Bavantyo SrAvayAstu SrOzaqyaja ye yajAmahe
vOzaqiti pANkto yajYaH pANktaHpaSuH paYcartavaH saMvatsarasyEzEkA yajYasya
mAtrEzA sampat



1.5.2.[17]

tAsAM saptadaSAkzarARi . saptadaSo vE prajApatiH prajApatiryajYa ezEkA yajYasya
mAtrEzA sampat



1.5.2.[18]

o SrAvayeti vE devAH . purovAtaM sasfjire'stu SrOzaqityaBrARi samaplAvayanyajeti
vidyutaM ye yajAmaha iti stanayitnuM vazawkAreREva prAvarzayan



1.5.2.[19]

sa yadi vfzwikAmaH syAt . yadIzwyA vA yajeta darSapUrRamAsayorvEva
brUyAdvfzwikAmo vA asmIti tatro aDvaryuM brUyAtpurovAtaM ca vidyutaM ca manasA
DyAyetyaBrARi manasA DyAyetyagnIDaM stanayitnuM ca varzaM ca manasA
DyAyeti hotAraM sarvARyetAni manasA DyAyeti brahmARaM varzati hEva tatra
yatrEvamftvijaH saMvidAnA yajYena caranti


1.5.2.[20]

o SrAvayeti vE devAH . virAjamaByAjuhuvurastu SrOzaqiti
vatsamupAvAsfjanyajetyudajayanye yajAmaha ityupAsIdanvazawkAreREva
virAjamaduhateyaM vE virAqasyE vA eza doha evaM ha vA asmA iyaM
virAwsarvANkAmAnduhe ya evametaM virAjo dohaM veda




1.5.3.[1]

ftavo ha vE prayAjAH . tasmAtpaYca Bavanti paYca hyftavaH



1.5.3.[2]

devASca vA asurASca . uBaye prAjApatyAH paspfDira etasminyajYe prajApatO pitari
saMvatsare'smAkamayaM BavizyatyasmAkamayaM BavizyatIti



1.5.3.[3]

tato devAH . arcantaH SrAmyantaScerurasta etAnprayAjAndadfSustErayajanta
tErftUntsaMvatsaraM prAjayannftuByaH saMvatsarAtsapatnAnantarAyaMstasmAtprajayAH
prajayA ha vE nAmEtadyatprayAjA iti taTo evEza etErftUntsaMvatsaram
prayajatyftuByaH saMvatsarAtsapatnAnantareti tasmAtprayAjEryajate



1.5.3.[4]

te vA Ajyahavizo Bavanti . vajro vA Ajyametena vE devA
vajreRAjyenartUntsaMvatsaraM prAjayannftuByaH saMvatsarAtsapatnAnantarAyaMstaTo
evEza etena vajreRAjyenartUntsaMvatsaraM prajayatyftuByaH
saMvatsarAtsapatnAnantareti tasmAdAjyahavizo Bavanti



1.5.3.[5]

etadvE saMvatsarasya svaM payaH . yadAjyaM tatsvenEvEnametatpayasA devAH
svyakurvata taTo evEnameza etatsvenEva payasA svIkurute tasmAdAjyahavizo
Bavanti



1.5.3.[6]

sa yatrEva tizWanprayAjeBya ASrAvayet . tata eva nApakrAmetsaMgrAmo vA eza
saMniDIyate yaH prayAjEryajate yataro vE saMyattayoH parAjayate'pa vE
saMkrAmatyaBitarAmu vE jayaNkrAmati tasmAdaBitarAmaBitarAmeva
krAmedaBitarAmaBitarAmAhutIrjuhuyAt



1.5.3.[7]

tadu taTA na kuryAt . yatrEva tizWanprayAjeBya ASrAvayettata eva
nApakrAmedyatro eva samidDatamaM manyeta tadAhutIrjuhuyAtsamidDahomena
hyeva samfdDA AhutayaH



1.5.3.[8]

sa ASrAvyAha . samiDo yajeti tadvasantaM samindDe sa vasantaH samidDo
'nyAnftUntsamindDa ftavaH samidDAH prajASca prajanAyantyozaDISca pacanti
tadveva Kalu sarvAnftUnnirAhATa yajayajetyevottarAnAhAjAmitAyE jAmi ha
kuryAdyattanUnapAtaM yajeqo yajeti brUyAttasmAdyajayajetyevottarAnAha



1.5.3.[9]

sa vE samiDo yajati . vasanto vE samidvasantameva taddevA avfYjata
vasantAtsapatnAnantarAyanvasantamevEza etadvfNkte vasantAtsapatnAnantareti
tasmAtsamiDo yajati



1.5.3.[10]

aTa tanUnapAtaM yajati . grIzmo vE tanUnapAdgrIzmo hyAsAM prajAnAM tanUstapati
grIzmameva taddevA avfYjata grIzmAtsapatnAnantarAyaNgrIzmamevEza etadvfNkte
grIzmAtsapatnAnantareti tasmAttanUnapAtaM yajati



1.5.3.[11]

aTeqo yajati . varzA vA iqa iti hi varzA iqo yadidaM kzudraM sarIsfpaM
grIzmahemantAByAM nityaktaM Bavati tadvarzA IqitamivAnnamicamAnaM carati
tasmAdvarzA iqo varzA eva taddevA avfYjata varzAByaH sapatnAnantarAyanvarzA u
evEza etadvfNkte varzAByaH sapatnAnantareti tasmAdiqo yajati



1.5.3.[12]

aTa barhiryajati . SaradvE barhiriti hi SaradbarhiryA imAozaDayo
grIzmahemantAByAM nityaktA Bavanti tA varzA varDante tAH Saradi barhizo rUpaM
prastIrRAH Sere ta!smAcaradbarhiH Saradameva taddevA avfYjata SaradaH
sapatnAntarAyaMcaradamevEza etadvfNkte SaradaH sapatnAnantareti
tasmAdbarhiryajati


1.5.3.[13]

aTa svAhAsvAheti yajati . anto vE yajYasya svAhAkAro'nta ftUnAM hemanto
vasantAdDi parArdDyo'ntenEva tadantaM devA
avfYjatAntenAntAtsapatnAnantarAyannanteno evEza etadantaM vfNkte
'ntenAntAtsapatnAnantareti tasmAtsvAheti yajati



1.5.3.[14]

tadvA etat . vasanta eva hemantAtpunarasuretasmAdDyeza punrBavati punarha vA
asmiMloke Bavati ya evametadveda



1.5.3.[15]

sa vE vyattu vetviti yajati . ajAmitAyE jAmi ha kuryAdyadvyantuvyntviti vEva
yajedvetuvettviti vA vyantviti vE yozA vetviti vfzA miTunamevEtatprajananaM
kriyate tasmAdvyantu vetviti yajati



1.5.3.[16]

aTa caturTe prayAje samAnayati barhizi . prajA vE brahIreta AjyaM
tatprajAsvevEtadretaH sicyate tena retasA siktenemAH prajAH punaraByAvartam
prajAyante tasmAccaturTeprayAje samAnayati barhizi



1.5.3.[17]

saMgrAmo vA eza saMniDIyate . yaH prayAjEryajate yataraM vE
saMyattayormitramAgacati sa jayati tadetadupaBfto'Di juhUM mitramAgacati tena
prajayati tasmAccaturTe prayAje samAnayati barhizi



1.5.3.[18]

yajamAna eva juhUmanu . yo smA arAtIyati sa
upaBftamanuyajamAnAyEvEtaddvizantaM BrAtfvyaM baliM hArayatyattEva
juhUmanvAdya upaBftamanvattra evEtadAdyaM baliM hArayati tasmAccaturTe
prayAje samAnayati



1.5.3.[19]

sa vA anavamfSantsamAnayati . sa yadDAvamfzedyajamAnaM dvizatA
BrAtfvyenAvamfSedattAramAdyenAvamfSettasmAdanavamfSantsamAnayati


1.5.3.[20]

aTottarAM juhUmaDyUhati . yajamAnamevEtadvizati BrAtfvye'DyUhatyattAramAdye
'DyUhati tasmAduttarAM juhUmaDyUhati



1.5.3[.2]1

devA ha vA UcuH . hanta vijitamevAnu sarvaM yajYaM saMsTApayAma yadi no
'surarakzasAnyAsajeyuH saMsTita eva no yajYaM syAditi



1.5.3.[22]

ta uttame prayAje . svAhAkAreREva sarvaM yajYaM samasTApayantsvAhAgnimiti
tadAgneyamAjyaBAgaM samasTApayantsvAhA somamiti tatsOmyamAjyaBAgaM
samasTApayantsvAhAgnimiti tadya eza uBayatrAcyuta AgneyaH puroqASo Bavati taM
samasTApayan



1.5.3.[23]

aTa yaTAdevatam . svAhA devA AjyapA iti
tatprayAjAnuyAjAntsamasTApayanprayAjAnuyAjA vE devA AjyapA juzARo agnirAjyasya
vetviti tadagniM svizwakftaM samasTApayannagnirhi svizwakftsa ezo'vyetarhi
taTEva yajYaM saMtizwate yaTEvEnaM devAH samasTApayaMstasmAduttame prayAje
svAhAsvAheti yajati yAvanti havIMzi Bavanti vijitamevEtadanu sarvaM yajYaM
saMsTApayati tasmAdyadata UrDvaM viloma yajYe kriyeta na tadAdriyeta saMsTito me
yajYa iti ha vidyAtsa hEza yajYo yAtayAmevAsa yaTA vazawkftaM hutaM svAhAkftaM



1.5.3.[24]

te devA akAmayanta . kaTaM nvimaM yajYaM punarApyAyayemAyAtayAmAnaM kuryAma
tenAyAtayAmnA pracaremeti



1.5.3.[25]

sa yajjuhvAmAjyaM pariSizwamAsIt . yena yajYaM samasTApayaMstenEva yaTApUrvaM
havIMzyaByaGArayanpunarevEnAni tadApyAyayannayAtayAmAnyakurvannayAtayAma
hyAjyaM tasmAduttamaM prayAjamizwvA yaTApUrvaM havIMzyaBiGArayati
punarevEnAni tadApyAyayatyayAtayAmAni karotyayAtayAma hyAjyaM tasmAdyasya kasya
ca havizo'vadyati punareva tadaBiGArayati svizwakfta eva
tatpunarApyAyatyayAtayAma karotyaTa yadA svizwakfte'vadyati na tataH
punaraBiGArayati no hi tataH kAM cana havizo'gnAvAhutiM hozyanBavati



1.5.4.[1]

sa vE samiDo yajati . prARA vE samiDaH prARAnevEtatsamindDe prARErhyayam
puruzaH samidDastasmAdaBimfzeti brUyAdyadyupatApI syAtsa yadyuzRaH syAdEva
tAvacaMseta samidDo hi sa tAvadBavati yadyu SItaH syAnnASaMseta
tatprARAnevAsminnetaddaDAti tasmAtsamiDo yajati



1.5.4.[2]

aTa tanUnapAtaM yajati . reto vE tanUnapAdreta evEtatsiYcati tasmAttanUnapAtaM
yajati



1.5.4.[3]

aTeqo yajati . prajA GA iqo yadA vE retaH siktaM prajAyate'Ta
tadIqitamivAnnamicamAnaM carati tatprEvEtajjanayati tasmAdiqo yajati



1.5.4.[4]

aTa barhiryajati . BUmA vE barhirBUmAnamevEtatprajanayati tasmAdbarhiryajati



1.5.4.[5]

aTa svAhAsvAheti yajati . hemanto vA ftUnAM svAhAkAro hemanto hImAH prajAH svaM
vaSamupanayate tasmAdDemanmlAyantyozaDayaH pra vanaspatInAM palASAni
mucyante pratitirAmiva vayAMsi BavantyaDastarAmiva vayAMsi patanti
vipatitalomeva pApaH puruzo Bavati hemanto hImAH prajAH svaM vaSamupanayate
svAha vE tamarDaM kurute Sriye'nnAdyAya yasminnarDe Bavati ya evametadveda



1.5.4.[6]

devASca vA asurASca . uBaye prAjApatyAH paspfDire te daRqErDanurBirna
vyajayanta te hAvijayamAnA Ucurhanta vAcyeva brahmanvijigIzAmahE sa yo no vAcaM
vyAhftAM miTunena nAnunikrAmAtsa sarvaM parAjayAtA aTa sarvamitare jayAniti
taTeti devA abruvaMste devA indramabruvanvyAhareti



1.5.4.[7]

sa indro'bravIt . eko mamatyaTAsmAkameketItare'bruvaMstadu
tanmiTunamevAvindanmiTunaM hyekaScEkA ca



1.5.4.[8]

dvO mametIndro'bravIt . aTAsmAkaM dve itItare'bruvaMstadu
tanmiTunamevAvindanmiTunaMhi dvO ca dve ca



1.5.4.[9]

trayo mametIndro'bravIt . aTAsmAkaM tisra itItare'bruvaMstadu
tanmiTunamevAvindanmiTunaM hi trayaSca tisraSca



1.5.4.[10]

catvAro mametIndro'bravIt . aTAsmAkaM catasra itItare'bruvaMstadu
tanmiTunamevAvindanmiTunaM hi catvAraSca catasraSca



1.5.4.[11]

paYca mametIndro'bravIt . tata itare miTunaM nAvindanno h

yata UrDvaM miTunamasti paYca paYceti hyevEtaduBayam

Bavati tato'surAH sarvaM parAjayanta sarvasmAddevA
asurAnajayantsarvasmAtsapatnAnasurAnniraBajan



1.5.4.[12]

tasmAtpraTame prayAja izwe brUyAt . eko mametyekA tasya yamahaM dvezmIti
yadyu na dvizyAdyo'smAndvezwi yaM ca vayaM dvizma iti brUyAt



1.5.4.[13]

dvO mameti dvitIye prayAje . dve tasya yo'smAndvezwi yaM ca vayaM dvizma iti



1.5.4.[14]

trayo mameti tftIye prayAje . tisrastasya yo'smAndvezwi yaM ca vayaM dvizma iti



1.5.4.[15]

catvAro mameti caturTe prayAje . catasrastasya yo'smAndveswi yaMca vayaM dvizma
iti


1.5.4.[16]

paYca mameti paYcame prayAje . na tasya kiM cana yo'smAndvezwi yaM ca vayaM
dvizma iti sa paYca paYcetyeva BavanparABavati taTAsya sarvaM saMvfNkte
sarvasmAtsapatnAnnirBajati ya evametadveda




1.6.1.[1]

ftavo ha vE devezu yajYe BAgamIzire . A no yajYe Bajata mA no
yajYAdantargatAstveva no'pi yajYe BAga iti



1.6.1.[2]

tadvE devA na jajYuH . ta ftavo devezvajAnatsvasurAnupAvartantApriyAndevAnAM
dvizato BrAtfvyAn



1.6.1.[3]

te hEtAmeDatumeDAM cakrire . yAmezAmetAmanuSfRvanti kfzanto ha smEva pUrve
vapanto yanti lunanto'pare mfRantaH SaSvadDEByo'kfzwapacyA evOzaDayaH
pecire



1.6.1.[4]

tadvE devAnAmAga Asa . kanIya innvato dvizandvizate'rAtIyati
kimvetAvanmAtramupajAnIta yaTedamito'nyaTAsaditi



1.6.1.[5]

te hocuH ftUnevAnumantrayAmahA iti keneti praTamAnevEnAnyajYe yajAmeti



1.6.1.[6]

sa hAgniruvAca . aTa yanmAM purA praTamaM yajaTa kvAhaM BavAnIti na
tvAmAyatanAccyAvayAma iti te yadftUnaBihvayamAnA
aTAgnimAyatanAnnAcyAvayaMstasmAdagniracyuto na ha vA AyatanAccyavate
yasminnAyatane Bavati ya evametamagnimacyutaM veda



1.6.1.[7]

te devA agnimabruvan parehyenAMstvamevAnumantrayasveti sa hetyAgniruvAca'rtevo
'vidaM vE vo devezu yajYe BAgamiti kaTaM no'vida iti praTamAneva vo yajYe
yakzyantIti



1.6.1.[8]

ta ftavo'gnimabruvan . A vayaM tvAmasmAsu BajAmo yo no devezu yajYe
BAgamavida iti sa ezo'gnirftuzvABaktaH samiDo agne tanUnapAdagna iqo agne
barhiragne svAhAgnimityABakto ha vE tasyAM puRyakftyAyAM Bavati yAmasya
samAnobruvARaH karotyagnimate ha vA asmA agnimanta ftava ozaDIH pacantIdaM
sarvaM ya evametamagnimftuzvABaktaM veda



1.6.1.[9]

tadAhuH . yaduttamAnprayAjAnAvAhayantyaTa
kasmAdenAnpraTamAnyajantItyuttamAnhyenAnyajYe'vAkalpayanpraTamAnvo
yajAmetyabruvaMstasmAduttamAnAvAhayanti praTamAnyajanti



1.6.1.[10]

caturTena vE prayAjena devAH . yajYamApnuvaMstaM paYcamena
samasTApayannaTa yadata UrDvamasaMsTitaM yajYasya svargameva tena lokaM
samASnuvata



1.6.1.[11]

te svargaM lokaM yantaH . asurarakzaseBya AsaNgAdbiBayAM cakruste'gnim
purastAdakurvata rakzohaRaM rakzasAmapahantAramagniM maDyato'kurvata
rakzohaRaM rakzasAmapahantAramagniM paScAdakurvata rakzohaRaM
rakzasAmapahantAraM



1.6.1.[12]

sa yadyenAnpurastAt . asurarakzasAnyAsisaMkzannagnireva tAnyapAhanrakzohA
rakzasAmapahantA yadi maDyata AsisaMkzannagnireva tAnyapAhanrakzohA
rakzasAmapahantA yadi paScAdAsisaMkzannagnireva tAnyapAhanrakzohA
rakzasAmapahantAta evaM sarvato'gniBirgupyamAnAH svargaM lokaM samASnuvata



1.6.1.[13]

taTo evEza etat . caturTenEva prayAjena yajYamApnoti taM paYcamena
saMsTApayatyaTa yadata UrDvamasaMsTitaM yajYasya svargameva tena lokaM
samaSnute



1.6.1.[14]

sa yadAgneyamAjyaBAgaM yajati . agnimevEtatpurastAtkurute rakzohaRaM
rakzasAmapahantAramaTa yadAgneyaH puroqAzo BavatyagnimevEtanmaDyataH
kurute rakzohaRaM rakzasAmapahantAramaTa yadagniM svizwakftaM
yajatyagnimevEtatpaScAtkurute rakzohaRaM rakzasAmapahantAraM



1.6.1.[15]

sa yadyenaM purastAt . asurarakzasAnyAsisaMkzantyAgnereva tAnyapahanti rakzohA
rakzasAmapahantA yadi maDyata asurarakzasAnyAsisaMkzantyagnireva tAnyapahanti
rakzohA rakzasAmapahantA yadi paScAdasurarakzasAnyAsisaMkzantyagnireva
tAnyapahanti rakzohA rakzasAmapahantA sa evaM sarvato'gniBirgupyamAnaH
svargaM lokaM samaSnute



1.6.1.[16]

sa yadyenaM purastAt . yajYasyAnuvyAharettaM prati
brUyAnmuKyAmArttimArizyasyanDo vA baDiro vA BavizyasItyetA vE muKyA
ArttayastaTA hEva syAt



1.6.1.[17]

yadi maDyato yajYasyAnuvyAharet . taM prati brUyAdaprajA apaSurBavizyasIti prajA
vE paSavo maDyaM taTA hEva syAt



1.6.1.[18]

yadyantato yajYasyAnuvyAharet . taM prati brUyAdapratizWito daridraH kzipre'muM
lokamezyasIti taTA hEva syAttasmAduha nAnuvyAhArIva syAduta hyevaMvitparo
Bavati



1.6.1.[19]

saMvatsaraM ha vE prayAjErjayaYjayati . sa ha nvevEnaM jayati yo'sya dvArARi veda
kiM hi sa tErgfhEH kuryAdyAnantarato na vyavavidyAdyaTAsya te Bavanti tasya
vasanta eva dvAraM hemanto dvAraM taM vA etaM saMvatsaraM svargaM lokam
prapadyate sarvaM vE saMvatsaraH sarvaM vA akzayyametena hAsyAkzayyaM sukftam
Bavatyakzayyo lokaH


1.6.1.[20]

tadAhuH . kiMdevatyAnyAjyAnIti prAjApatyAnIti ha brUyAdanirukto vE
prajApatiraniruktAnyAjyAni tAni hEtAni yajamAnadevatyAnyeva yajamAno hyeva sve
yajYe prajApatiretena hyuktA ftvijastanvate taM janayanti



1.6.1.[21]

sa AjyasyopastIrya . dvirhavizo'vadAyAToparizwAdAjyasyABiGArayati sEzAjyena
miSrAhutirhUyate yajamAnena hEvEzEtanmiSrA hUyate yadi ha vA api dUre sanyajate
yadyantike yaTA hEvAnte sata izwaM syAdevaM hEvEvaM viduza izwaM Bavati
yadyu hApi bahviva pApaM karoti no hEva bahirDA yajYAdBavati ya evametadveda




1.6.2.[1]

yajYena vE devAH . imAM jitiM jigyuryEzAmiyaM jitiste hocuH kaTaM na idam
manuzyEranaByArohyaM syAditi te yajYasya rasaM DItvA yaTA maDu maDukfto
nirDayeyurviduhya yajYaM yUpena yopayitvA tiro'BavannaTa
yadenenAyopayaMstasmaddyUpo nAma tadvA fzIRAmanuSrutamAsa



1.6.2.[2]

yajYena ha vE devAH . imAM jitiM jigyuryEzAmiyaM jitiste hocuH kaTaM na idam
manuzyEranaByArohyaM syAditi te yajYasya rasaM DItvA yaTA maDu maDukfto
nirDayeyurviduhya yajYaM yUpena yopayitvA tiro'Bavanniti tamanvezwuM daDrire



1.6.2.[3]

tercantaH SrAmyantaSceruH . SrameRa ha sma vE taddevA jayanti yadezAM
jayyamAsarzayaSca teByo devA vEva prarocayAM cakruH svayaM vEva daDrire preta
tadezyAmo yato devAH svargaM lokaM samASnuvateti te kiM prarocate kiM prarocata
iti ceruretpuroqASameva kUrmaM BUtvA sarpantaM teha sarva eva menire yaM vE
yajYa iti



1.6.2.[4]

te hocuH . aSviByAM tizWa sarasvatyE tizWendrAya tizWeti sa sasarpEvAgnaye
tizWeti tatastasTAvagnaye vAasTAditi tamagnAveva parigfhya
sarvahutamajuhavurAhutirhidevAnAM tata eByo yajYaH prArocata tamasfjanta
tamatanvata so'yaM paro'varaM yajYo'nUcyate pitEva putrAya brahmacAriRe



1.6.2.[5]

sa vA eByastatpuro'dASayat . ya eByo yajYaM prArocayattasmAtpurodASaH purodASo
ha vE nAmEtadyatpuroqASa iti sa eza uBayatrAcyuta Agneyo'zwAkapAlaH puroqASo
Bavati



1.6.2.[6]

sa na pOrRamAsaM haviH . nAmAvAsyamagnIzomIya eva pOrRamAsaM haviH
sAMnAyyamAmAvAsyaM yajYa evEza uBayatrAvakxpto nedyajYAdayAnIti nveva
purastAtpOrRamAsasya kriyata evamvAmAvAsyasyEtannu tadyasmAdatra kriyate



1.6.2.[7]

yadyu enamupaDAvet . izwyA mA yAjayetyetayEva yAjayedyatkAmA vA etamfzayo
'juhavuH sa eByaH kAmaH samarDyata yatkAmo ha vA etena yajYena yajate so'smE
kAmaH samfDyate yasyE vE kasyE ca devatAyE havirgfhyate'gnO vE tasyE
yuhvatyagnA u cedDozyantsyAtkimanyasyE devatAyA AdiSettasmAdagnaya eva



1.6.2.[8]

agnirvE sarvA devatAH . agnO hi sarvAByo devatAByo juhvati tadyaTA sarvA devatA
upaDAvedevaM tattasmAdagnaya eva



1.6.2.[9]

agnirvE devAnAmadDAtamAm . yaM vA adDAtamAM manyeta
tamupaDAvettasmAdagnaya eva



1.6.2.[10]

agnirvE devAnAM mfduhfdayatamaH . yaM vE mfduhfdayatamaM manyeta
tamupaDAvettasmAdagnaya eva



1.6.2.[11]

agnirvE devAnAM nedizWam . yaM vE nedizWamupasartavyAnAM manyeta
tamupaDAvettasmAdagnaya eva



1.6.2.[12]

sa yadIzwiM kurvIta . saptadaSa sAmiDenIranubrUyAdupAMSu devatAM yajati
tadDIzwirUpaM mUrDanvatyO yAjyAnuvAkye syAtAM vArtraGnAvAjyaBAgO virAjO
saMyAjye




1.6.3.[1]

tvazwurha vE putraH . triSIrzA zaqakza Asa tasya trIRyeva
muKAnyAsustadyadevaMrUpa Asa tasmAdviSvarUpo nAma



1.6.3.[2]

tasya somapAnamevEkaM muKamAsa . surApARamekamanyasmA a

!SanAyEkaM tamindro didveza tasya tAni SIrzARi praciceda



1.6.3.[3]

sa yatsomapAnamAsa . tataH kapiYjalaH samaBavattasmAtsabaBruka iva baBruriva
hi somo rAjA



1.6.3.[4]

aTa yatsurApARamAsa . tataH kalaviNkaH samaBavattasmAtso'BimAdyatka iva
vadatyaBimAdyanniva hi surAM pItvA vadati

1.6.3.[5]

aTa yadanyasmA aSanAyAsa . tatastittiriH samaBavattasmAtsa viSvarUpatama iva
santyeva GfstokA iva tvanmaDustokA iva tvatparRezvAScutitA evaM rUpaM hi sa
tenASanamAvayat



1.6.3.[6]

sa tvazwA cukroDa . kuvinme putramavaDIditi so'pendrameva somamAjahre sa
yaTAyaM somaH prasuta evamapendra evAsa



1.6.3.[7]

indro ha vA IkzAM cakre . idaM vE mA somAdantaryantIti sa yaTA balIyAnabalIyasa
evamanupahUta eva yo droRakalaSe Sukra Asa taM BakzayAM cakAra sa hEnaM
jihiMsa so'sya vizvaNNeva prAReByo dudrAva muKAdDEvAsya na dudrAvATa
sarveByo'nyeByaH prAReByo'dravattadadaH sOtrAmaRItIzwistasyAM
tadvyAKyAyate yaTEnaM devA aBizajyan



1.6.3.[8]

sa tvazwA cukroDa kuvinme'nupahUtaH somamabaBakzaditi sasvayameva
yajYaveSasa cakre sa yo droRakalaSe SukraH pariSizwa Asa ta pravartayAM
cakArendraSatrurvarDasveti so'gnimeva prApya sambaBUvAntarEva sambaBUvetyu
hEka AhuH so'gnIzomAvevABisambaBUva sarvA vidyAH sarvaM yaSaH
sarvamannAdyaM sarvAM SrIM



1.6.3.[9]

sa yadvartamAnaH samaBavat . tasmAdvftro'Ta yadapAtsamaBavattasmAdahistaM
danuSca danAyUSca mAteva ca piteva ca parijagfhatustasmAddAnava ityAhuH



1.6.3.[10]

aTa yadabravIdindraSatrurvarDasveti . tasmAdu hEnamindra eva jaGAnATa
yadDa SaSvadavakzyadindrasya SatrurvarDasveti SaSvadu ha sa
evendramahanizyat



1.6.3.[11]

aTa yadabravIdvarDasveti . tasmAdu ha smezumAtrameva tiryaNvarData
iSumAtraM prANkzo vEvAvaraM samudraM daDAvava pUrvaM sa yAvatsa Asa sahEva
tAvadannAda Asa



1.6.3.[12]

tasmE ha sma pUrvAhRe devAH . aSanamaBiharanti maDyandine manuzyA aparAhRe
pitaraH



1.6.3.[13]

sa vA indrastaTEva nuttaScaran . agnIzomA upamantrayAM cakre'gnIzomO yuvaM
vE mama sTo yuvayorahamasmi na yuvayoreza kiM cana kaM ma imaM dasyuM
varDayaTa upa mAvarteTAmiti



1.6.3.[14]

tO hocatuH . kimAvayostataH syAditi tAByAmetamagnIzomIyamekAdaSakapAlam
puroqASaM niravapattasmAdagnIzomIya ekAdaSakapAlaH puroqASo Bavati



1.6.3.[15]

tAvenamupAvavftatuH . tAvanu sarve devAH preyuH sarvA vidyAH sarvaM yaSaH
sarvamannAdyaM sarvA SrIstenezwvendra etadaBavadyadidamindra eza u
pOrRamAsasya banDuH sa yo hEvaM vidvAnpOrRamAsena yajata etAM hEva SriyaM
gacatyevaM yaSo BavatyevamannAdo Bavati



1.6.3.[16]

tadveva Kalu hato vftraH . sa yaTA dftirnizpIta evaM saMlInaH SiSye yaTA
nirDUtasakturBastrEvaM saMlInaH SiSye tamindro'ByAdudrAva hanizyan



1.6.3.[17]

sa hovAca . mA nu me prahArzIstvaM vE tadetarhyasi yadahaM vyeva mA kuru
mAmuyA BUvamiti sa vE me'nnameDIti taTeti taM dveDAnvaBinattasya
yatsOmyaM nyaktamAsa taM candramasaM cakArATa yadasyAsuryamAsa tenemAH prajA
udareRAviDyattasmAdAhurvftra eva tarhyannAda AsIdvftra etarhItIdaM hi
yadasAvApUryate'smAdevEtallokAdApyAyate'Ta yadimAH prajA aSanamicante'smA
evEtadvftrAyodarAya baliM haranti sa yo hEvametaM vftramannAdaM vedAnAdo hEva
Bavati



1.6.3.[18]

tA u hEtA devatA UcuH . yA imA agnIzomAvanvAjagmuragnIzomO yuvaM vE no
BUyizWaBAjO sTo yayorvAmidaM yuvayorasmAnanvABajatamiti



1.6.3.[19]

tO hocatuH . kimAvayostataH syAditi yasyE kasyE ca devatAyE havirnirvapAMstadvAm
purastAdAjyasya yajAniti tasmAdyasyE kasyE ca devatAyE havirnirvapanti
tatpurastAdAjyaBAgAvagnIzomAByAM yajanti tanna sOmye'Dvare na paSO yasyE
kasyE ca devatAyE nirvapAniti hyabruvan



1.6.3.[20]

sa hAgniruvAca . mayyeva vaH sarveByo juhvatu tadvo'haM mayyABajAmIti
tasmAdagnO sarveByo deveByo juhvati tasmAdAhuragniH sarvA devatA iti



1.6.3.[21]

aTa ha soma uvAca . mAmeva vaH sarveByo juhvatu tadvo'haM mayyABajAmIti
tasmAtsomaM sarveByo deveByo juhvati tasmAdAhuH somaH sarvA devatA iti



1.6.3.[22]

aTa yadindre sarve devAstasTAnAH . tasmAdAhurindraH sarvA devatA indraSrezWA
devA ityetadDa vE devAstreDEkadevatyA aBavantsa yo hEvametadvedEkaDA
hEva svAnAM SrezWo Bavati



1.6.3.[23]

dvayaM vA idaM na tftIyamasti . ArdraM cEva SuzkaM ca yacuzkaM tadAgneyaM
yadArdraM tatsOmyamaTa yadidaM dvayamevApya kimetAvatkriyata
ityagnIzomayorevAjyaBAgAvagnIzomayorupAMSuyAjo'gnIzomayoH puroqASo yadata
ekatamenEvedaM sarvamApnotyaTa kimetAvatkriyata ityagnIzomayorhEvEtAvatI
viBUtiH prajAtiH



1.6.3.[24]

sUrya evAgneyaH . candramAH sOmyo'harevAgneyaM rAtriH sOmyA ya evApUryate
'rDamAsaH sa Agneyo yo'pakzIyate sa sOmyaH



1.6.3.[25]

AjyaBAgAByAmeva . sUryAcandramasAvApnotyupAMSuyAjenEvAhorAtre Apnoti
puroqASenEvArDamAsAvApnotItyu hEka AhuH



1.6.3.[26]

tadu hovAcAsuriH . AjyaBAgAByAmevAto yatame vA yatame vA dve
ApnotyupAMSuyAjenEvAto'horAtre Apnoti puroqASenEvAto'rDamAsAvApnoti sarvaM
ma AptamasatsarvaM jitaM sarveRa vftraM hanAni sarveRa dvizantaM BrAtfvyaM
hanAnIti tasmAdvA etAvatkriyata iti



1.6.3.[27]

tadAhuH . kimidaM jAmi kriyate'gnIzomayorevAjyasyAgnIzomayoH puroqASasya
yadanantarhitaM tena jAmItyanena ha tvevAjAmyAjyasyetaraM puroqASasyetaraM
tadanyadivetaramanyadivetaraM BavatyfcamanUcya juzARena yajatyfcamanUcyarcA
yajati tadanyadivetaramanyadivetaraM Bavatyanena ha tvevAjAmyupAMSvAjyasya
yajatyuccEH puroqASasya sa yadupAMSu tatprAjApatyaM rUpaM
tasmAttasyAnuzwuBamanuvAkyAmanvAha vAgGyanuzwubvAgGi prajApatiH



1.6.3.[28]

etena vE devAH . upAMSuyAjena yaMyamasurARAmakAmayanta tamupatsarya vajreRa
vazawkAreRAGnaMstaTo evEza etenopAMSuyAjena pApmAnaM dvizantam
BrAtfvyamupatsarya vajreRa vazawkAreRa hanti tasmAdupAMSuyAjaM yajati



1.6.3.[29]

sa vA fcamanUcya juzARena yajati tadanvimA anyataratodantAH prajAH prajAyante'sTi
hyfgasTi hi danto'nyatarato hyetadasTi karoti



1.6.3.[30]

aTarcamanUcyarcA yajati . tadanvimA uBayatodantAH prajAH prajAyante'sTi
hyfgasTi hi danta uBayato hyetadasTi karotyetA vA imA dvayyaH prajA
anyataratodantAScEvoBayatodantASca sa yo hEvaM vidvAnagnIzomayoH prajAtiM
yajati bahurhEva prajayA paSuBirBavati



1.6.3.[31]

sa vE pOrRamAsenopavatsyan . na satrA suhita iva syAttenedamudaramasuryaM
vlinAtyAhutiBiH prAtardEvameza u pOrRamAsasyopacAraH



1.6.3.[32]

sa vE saMpratyevopavaset . saMprati vftraM hanAni saMprati dvizantaM BrAtfvyaM
hanAnIti



1.6.3.[33]

sa vA uttarAmevopavaset . samiva vA eza kramate yaH saMpratyupavasatyanadDA vE
saMkrAntayoryadItaro vetaramaBiBavatItaro vetaramaTa ya uttarAmupavasati yaTA
parAYcamAvfttaM saMpiMzyAdapratyAlaBamAnaM so'nyatoGAtyeva syAdevaM tadya
uttarAmupavasati



1.6.3.[34]

sa vE saMpratyevopavaset . yaTA vA anyasya hataM saMpiMzyAdevaM tadya
uttarAmupavasati so'nyasyEva kftAnukaro'nyasyopAvasAyI Bavati tasmAdu
saMpratyevopavaset



1.6.3.[35]

prajApaterha vE prajAH sasfjAnasya . parvARi visasraMsuH sa vE saMvatsara eva
prajApatistasyEtAni parvARyahorAtrayoH saMDI pOrRamAsI cAmAvAsyA cartumuKAni



1.6.3.[36]

sa visrastEH parvaBiH . na SaSAka saMhAtuM tametErhaviryajYErdevA
aBizajyannagnihotreREvAhorAtrayoH saMDI tatparvABizajyaMstatsamadaDuH
pOrRamAsena cEvAmAvAsyena ca pOrRamAsIM cAmAvAsyAM ca
tatparvABizajyaMstatsamadaDuScAturmAsyErevartumuKAni
tatparvABizajyaMstatsamadaDuH



1.6.3.[37]

sa saMhitEH parvABiH . idamannAdyamaByuttasTO yadidaM prajApaterannAdyaM sa
yo hEvaM vidvAntsaMpratyupavasati saMprati hEva prajApateH parva Bizajyatyavati
hEnaM prajApatiH sa evamevAnnAdo Bavati ya evaM vidvAntsaMpratyupavasati
tasmAdu saMpratyevopavaset



1.6.3.[38]

cakzuzI ha vA ete yajYasya yadAjyaBAgO . tasmAtpurastAjjuhoti purastAdDIme
cakzuzI tatpurastAdevEtaccakzuzI daDAti tasmAdime purastAccakzuzI



1.6.3.[39]

uttarArDapUrvArDe hEke . AgneyamAjyaBAgaM juhvati dakziRArDapUrvArDe
sOmyamAjyaBAgametatpurastAccakzuzI daDma iti vadantastadu tadAvijYAnyamiva
havIMzi ha vA AtmA yajYasya sa yadeva purastAdDavizAM juhoti tatpurastAccakzuzI
daDAti yatro eva samidDataM manyeta tadAhutIrjuhuyAtsamidDahomena hyeva
samfdDA AhutayaH



1.6.3.[40]

sa vA fcamanUcya juzARena yajati . tasmAdime asTantsatyanasTike cakzuzI ASlizwe
aTa yadfcamanUcyarcA yajedasTi hEva kuryAnna cakzuH



1.6.3.[41]
te vA ete . agnIzomayoreva rUpamanvAyatte yacuklaM tadAgneyaM yatkfzRaM
tatsOmyaM yadi vetaraTA yadeva kfzRaM tadAgneyaM yacuklaM tatsOmyaM yadeva
vIkzate tadAgneyaM rUpaM Suzke iva hi vIkzamARasyAkziRI BavataH Suzkamiva
hyAgneyaMyadeva svapiti tatsOmyaM rUpamArdre iva hi suzupuzo'kziRI Bavata
Ardra iva hi soma AjarasaM ha vA asmiM loke cakzuzmAnBavati
sacakzuramuzmiMloke samBavati ya evametO cakzuzI AjyaBAgO veda




1.6.4.[1]

indro ha yatra vftrAya vajraM prajahAra . so'balIyAnmanyamAno nAstfzItIva
biByannilayAM cakre sa parAH parAvato jagAma devA ha vE vidAM cakrurhato vE
vftro'Tendro nyalezweti



1.6.4.[2]

tamanvezwuM daDrire . agnirdevatAnAM hiraRyastUpa fzIRAM bfhatI candasAM
tamagniranuviveda tenEtAM rAtriM sahAjagAma sa vE devAnAM vasurvIro hyezAm



1.6.4.[3]

te devA abruvan . amA vE no'dya vasurvasati yo naH prAvAtsIditi tAByAmetadyaTA
jYAtiByAM vA saKiByAM vA sahAgatAByAM samAnamodanaM pacedajaM vA tadaha
mAnuzaM havirdevAnAmevamAByAmetatsamAnaM havirniravapannEndrAgnaM
dvAdaSakapAlaM puroqASaM tasmAdEndrAgno dvAdaSakapAlaM puroqASo Bavati



1.6.4.[4]

sa indro'bravIt . yatra vE vftrAya vajraM prAharaM tadvyasmaye sa kfSa ivAsmi na
vE medaM Dinoti yanmA Dinavattanme kuruteti taTeti devA abruvan



1.6.4.[5]

te devA abruvan . na vA imamanyatsomAdDinuyAtsomamevAsmE samBarAmeti
tasmE somaM samaBaranneza vE somo rAjA devAnAmannaM yaccandramAH sa
yatrEza etAM rAtriM na purastAnna paScAddadfSe tadimaM lokamAgacati sa
ihEvApaScOzaDISca praviSati sa vE devAnAM vasvannaM hyezAM tadyadeza etAM
rAtrimihAmA vasati tasmAdamAvAsyA nAma



1.6.4.[6]

taM goBiranuvizWApya samaBaran . yadozaDIrASnaMstadozaDiByo yadapo
'pibaMstadadByastamevaM saMBftyAtacya tIvrIkftya tamasmE prAyacan


1.6.4.[7]

so'bravIt . Dinotyeva medaM neva tu mayi Srayate yaTedaM mayi SrayAtE
taTopajAnIteti taM SftenEvASrayan



1.6.4.[8]

tadvA etat samAnameva satpaya eva sadindrasyEva sattatpunarnAnevAcakzate
yadabravIdDinoti meti tasmAddaDyaTa yadenaM SftenEvASrayaMstasmAcUtaM



1.6.4.[9]

sa yaTAMSurApyAyet . evamApyAyatApa pApmAnaM harimARamahatEza u AmAvAsyasA
banDuH sa yo hEvaM vidvAntsaMnayatyevaM hEva prajayA paSuBirApyAyate'pa
pApmAnaM hate tasmAdvE saMnayet



1.6.4.[10]

tadAhuH . nAsomayAjI saMnayetsomAhutirvA ezA
sAnavarudDAsomayAjinastasmAnnAsomayAjI sanayediti



1.6.4.[11]

tadu sameva nayet . nanvatrAntareRa SuSruma somena nu mA yAjayatATa ma
etadApyAyanaM saMBarizyaTetyabravIditi na vE medaM Dinoti yanmA
Dinavattanme kuruteti tasmA etadApyAyanaM samaBaraMstasmAdapyasomayAjI
sameva nayet



1.6.4.[12]

vArtraGnaM vE pOrRamAsam . indro hyetena vftramahannaTEtadeva vftrahatyaM
yadAmAvAsyaM vftraM hyasmA etajjaGnuza ApyAyanamakurvan



1.6.4.[13]

tadvA etadeva vArtraGnam . yatpOrRamAsamaTEza eva vftro yaccandramAH sa
yatrEza etAM rAtriM na purastAnna paScAddadfSe tadenametena sarvaM hanti nAsya
kiM cana pariSinazwi sarvaM ha vE pApmAnaM hanti na pApmanaH kiM cana
pariSinazwi ya evametadveda


1.6.4.[14]

tadDEke . dfzwvopavasanti Svo nodetetyado hEva devAnAmavikzIRamannam
BavatyaTEByo vayamita upapradAsyAma iti tadDi samfdDaM yadakzIRa eva
pUrvasminnanne'TAparamannamAgacati sa ha bahvanna eva BavatyasomayAjI tu
kzIrayAjyado hEva somo rAjA Bavati



1.6.4.[15]

aTa yaTEva purA . kevalIrozaDIraSnanti kevalIrapaH pibanti tAH kevalameva payo
duhra eva tadeza vE somo rAjA devAnAmannaM yaccandramAH sa yatrEza etAM rAtriM
na purastAnna paScAddadfSe tadimaM lokamAgacati sa ihApaScOzaDISca praviSati
tadenamadBya ozaDiByaH saMBftyAhutiByo'Di janayati sa eza AhutiByo jAtaH
paScAddadfSe



1.6.4.[16]

tadvA etat . avikzIRameva devAnAmannAdyaM pariplavate'vikzIRaM ha vA
asyAsmiMloke'nnaM BavatyakzayyamamuzmiMloke sukftaM ya evametadveda



1.6.4.[17]

tadvA etAM rAtrim . deveByo'nnAdyaM pracyavate tadimaM lokamAgacati te devA
akAmayanta kaTaM nu na idaM punarAgacetkaTaM na idaM parAgeva na praRaSyediti
tadya eva saMnayanti tezvASaMsanta eta eva naH saMBftya pradAsyantItyA ha vA
asmintsva!Sca nizwyASca SaMsante ya evametadveda yo vE paramatAM gacati
tasminnASaMsante



1.6.4.[18]

tadvA eza evendraH . ya eza tapatyaTEza eva vftro yaccandramAH mo'syEza
BrAtfvyajanmeva tasmAdyadyapi purA vidUramivodito'TEnametAM rAtrimupEva
nyAplavate so'sya vyAttamApadyate



1.6.4.[19]

taM grasitvodeti . sa na purastAnna paScAddadfSe grasate ha vE dvizantam
BrAtfvyamayamevAsti nAsya sapatnAH santItyAhurya evametadveda



1.6.4.[20]

taM nirDIya nirasyati . sa eza DItaH paScAddadfSe sa punarApyAyate sa
etasyEvAnnAdyAya punarApyAyate yadi ha vA asya dvizanBrAtfvyo vaRijyayA vA
kenacidvA samBavatyetasya hEvAnnAdyAya punaH samBavati ya evametadveda



1.6.4.[21]

tadDEke . mahendrAyeti kurvantIndro vA eza purA vftrasya vaDAdaTa vftraM
hatvA yaTA mahArAjo vijigyAna evaM mahendro'BavattasmAnmahendrAyeti
tadvindrAye=tyeva kuryAdindro vA eza purA vftrasya vaDAdindro vftraM
jaGnivAMstasmAdvindrAyetyeva kuryAt






1.7.1.[1]

sa vE parRaSAKayA vatsAnapAkaroti . tadyatparRaSAKayA vatsAnapAkaroti yatra vE
gAyatrI somamacApatattadasyA AharantyA apAdastAByAyatya parRaM praciceda
gAyatryE vA somasya vA rAjYastatpatitvA parRo'BavattasmAtparRo nAma tadyadevAtra
somasya nyaktaM tadihApyasaditi tasmAtparRaSAKayA vatsAnapAkaroti



1.7.1.[2]

tamAcinatti . ize tvorje tveti vfzwyE tadAha yadAheze tvetyUrje tveti yo
vfzwAdUrgraso jAyate tasmE tadAha



1.7.1.[3]

aTa mAtfBirvatsAntsamavArjanti . sa vatsaM SAKayopaspfSati vAyava sTetyayaM vE
vAyuryo'yaM pavata eza vA idaM sarvaM prapyAyati yadidaM kiM ca varzatyeza vA
etAsAM prapyAyayitA tasmAdAha vAyava sTetyupAyava sTetyu hEka AhurUpa hi
dvitIyo'yatIti tadu taTA na brUyAt



1.7.1.[4]

aTa mAtfRAmekAM SAKayopaspfSati . vatsena vyAkftya devo vaH savitA prArpayatviti
savitA vE devAnAM prasavitA savitfprasUtA yajYaM samBarAniti tasmAdAha devo vaH
savitA prArpayatviti



1.7.1.[5]

SrezWatamAya karmaRa iti . yajYo vE SrezWatamaM karma yajYAya hi tasmAdAha
SrezWatamAya karmaRa iti


1.7.1.[6]

ApyAyaDvamaGnyA indrAya BAgamiti . tadyaTEvAdo devatAyE
havirgfhRannAdiSatyevamevEtaddevatAyA AdiSati yadAhApyAyaDvamaGnyA indrAya
BAgamiti



1.7.1.[7]

prajAvatIranamIvA ayakzmA iti . nAtra tirohitamivAsti mA va stena ISata mAGaSaMsa
iti mA vo nAzwrA rakzAMsISatetyevEtadAha DruvA asmingopatO syAta
bahvIrityanapakramiRyo'sminyajamAne bahvyaH syAtetyevEtadAha



1.7.1.[8]

aTAhavanIyAgArasya vA purastAt . gArhapatyAgArasya vA SAKAmupagUhati
yajamAnasya paSUnpAhIti tadbrahmaREvEtadyajamAnasya paSUnparidadAti guptyE



1.7.1.[9]

tasyAM pavitraM karoti . vasoH pavitramasIti yajYo vE vasustasmAdAha vasoH
pavitramasIti



1.7.1.[10]

aTa yavAgvEtAM rAtrimagnihotraM juhoti . AdizwaM vA etaddevatAyE havirBavati
yatpayaH sa yatpayasA juhuyAdyaTAnyasyE devatAyE havirgfhItaM tadanyasyE
juhuyAdevaM tattasmAdyavAgvEtAM rAtrimagnihotraM juhoti
juhvatyagnihotramupakxptoKA BavatyaTAhopasfzwAM prabrUtAdeti yadA
prAhopasfzweti



1.7.1.[11]

aToKAmAdatte dyOrasi pfTivyasItyupastOtyevEnAmetanyahayatyeva yadAha
dyOrasi pfTivyasIti mAtariSvano Garmo'sIti yajYamevEtatkaroti yaTA Garmam
pravfYjyAdevaM pravfRakti viSvaDA asi parameRa DAmnA dfMhasva mA hvAriti
dfMhatyevEnAmetadaSiTilAM karoti mA te yajYapatirhvArzIditi yajamAno vE
yajYapatistadyajamAnAyEvEtadahvalAmASAste



1.7.1.[12]

aTa pavitraM nidaDati . tadvE prANnidaDyAtprAcI hi devAnAM digaTo udagudIcI hi
manuzyARAM digayaM vE pavitraM yo'yaM pavate so
'yamimAMllokAMstiryaNNanupavate tasmAdudaNnidaDyAt


1.7.1.[13]

tadyaTEvAdaH . somaM rAjAnaM pavitreRa
sampAvayantyevamevEtatsampAvayatyudIcInadaSaM vE tatpavitraM Bavati yena
tatsomaM rAjAnaM sampAvayanti tasmAdudaNnidaDyAt



1.7.1.[14]

tannidaDAti . vasoH pavitramasIti yajYo vE vasustasmAdAha vasoH pavitramasIti
SataDAraM sahasraDAramityupastOtyevEnadetanmahayatyeva yadAha SataDAraM
sahasraDAramiti



1.7.1.[15]

aTa vAcaMyamo Bavati A tisfRAM dogDorvAgvE yajYo'vikzubDo yajYaM tanavA iti



1.7.1.[16]

tadAnIyamAnamaBimantrayate . devastvA savitA punAtu vasoH pavitreRa SataDAreRa
supveti tadyaTEvAdaH somaM rAjAnaM pavitreRa
sampAvayantyevamevEtatsampAvayati



1.7.1.[17]

aTAha kAmaDukza iti amUmiti sA viSvAyurityaTa dvitIyAM pfcati kAmaDukza
ityamUmiti sA viSvakarmetyaTa tftIyAM pfcati kAmaDukza ityamUmiti sA viSvaDAyA
iti tadyatpfcati vIryARyevAsvetaddaDAti tisro dogDi trayo vA ime lokA eBya
evEnadetallokeByaH samBaratyaTa kAmaM vadati



1.7.1.[18]

aTottamAM dohayitvA . yena dohayati pAtreRa tasminnudastokamAnIya palyaNya
pratyAnayati yadatra payaso'hAyi tadihApyasaditi rasasyo cEva sarvatvAyedaM hi yadA
varzatyaTOzaDayo jAyanta ozaDIrjagDvApaH pItvA tata eza rasaH samBavati
tasmAdu rasasyo cEva sarvatvAya tadudvAsyAtanakti
tIvrIkarotyevEnadetattasmAdudvAsyAtanakti



1.7.1.[19]

Atanakti . indrasya tvA BAgaM somenAtanacmIti tadyaTEvAdo devatAyE
havirgfhRannAdiSatyevamevEtaddevatAyA AdiSati yadAhendrasya tvA BAgamiti
somenAtanacmIti svadayatyevEnadetaddeveByaH



1.7.1.[20]

aTodakavatottAnena pAtreRApidaDAti . nedenaduparizwAnnAzwrA
rakzAMsyavamfSAniti vajro vA ApastadvajreREvEtannAzwrA rakzAMsyato'pahanti
tasmAdudakavatottAnena pAtreRApidaDAti



1.7.1.[21]

so'pidaDAti . vizRo havyaM rakzeti yajYo vE vizRustadyajYAyEvEtadDaviH
paridadAti guptyE tasmAdAha vizRo havyaM rakzeti



1.7.2.[1]

fRaM ha vE jAyate yo'sti . sa jAyamAna eva deveBya fziByaH pitfByo
manuzyeByaH



1.7.2.[2]

sa yadeva yajeta . tena deveBya fRaM jAyate tadDyeBya etatkaroti yadenAnyajate
yadeByo juhoti



1.7.2.[3]

aTa yadevAnubruvIta . tena'rziBya fRaM jAyate tadDyeBya etatkarotyfzIRAM
niDigopa iti hyanUcAnamAhuH



1.7.2.[4]

aTa yadeva prajAmiceta . tena pitfBya fRaM jAyate tadDyeBya etatkaroti yadezAM
saMtatAvyavacinnA prajA Bavati



1.7.2.[5]

aTa yadeva vAsayate . tena manuzyeBya fRaM jAyate tadDyeBya etatkaroti
yadenAnvAsayate yadeByo'SanaM dadAti sa ya etAni sarvARi karoti sa kftakarmA tasya
sarvamAptaM sarvaM jitaM



1.7.2.[6]

sa yena deveBya fRaM jAyate . tadenAMstadavadayate yadyajate'Ta yadagnO juhoti
tadenAMstadavadayate tasmAdyatkiM cAgnO juhvati tadavadAnaM nAma



1.7.2.[7]

tadvE caturavattaM Bavati . idaM vA anuvAkyATa yAjyATa vazawkAro'Ta sA devatA
caturTI yasyE devatAyE havirBavatyevaM hi devatA avadAnAnyanvAyattA avadAnAni
vA devatA anvAyattAnyatiriktaM ha tadavadAnaM yatpaYcamaM kasmA u hi
tadavadyettasmAccaturavattaM Bavati



1.7.2.[8]

uto paYcAvattameva Bavati . pANkto yajYaM pANktaH paSuH paYca'rtavaH
saMvatsarasyEzo paYcAvattasya sampadbahurhEva prajayA paSuBirBavati yasyEvaM
viduzaH paYcAvattaM kriyata etadDa nveva prajYAtaM kOrupAYcAlaM yaccaturavattaM
tasmAccaturavattaM Bavati



1.7.2.[9]

sa vE yAvanmAtramivEvAvadyet mAnuzaM ha kuryAdyanmahadavadyedvyfdDaM vE
tadyajYasya yanmAnuzaM nedvyfdDaM yajYe karavARIti
tasmAdyAvanmAtramivEvAvadyet



1.7.2.[10]

sa AjyasyopastIrya . dvirhavizo'vadAyAToparizwAdAjyasyABiGArayati dve vA AhutI
somAhutirevAnyAjyAhutiranyA tata ezA kevalI
yatsomAhutiraTEzAjyAhutiryadDaviryajYo yatpaSustadAjyamevEtatkaroti
tasmAduBayata AjyaM BavatyetadvE juzwaM devAnAM yadAjyaM
tajjuzwamevEtaddeveByaH karoti tasmAduBayata AjyaM Bavati



1.7.2.[11]

asO vA anuvAkyeyaM yAjyA . te uBe yoze tayormiTunamasti vazawkAra eva tadvA
eza eva vazawkAro ya eza tapati sa udyannevAmUmADedravatyastaM
yannimAmaDidravati tadetena vfzRemAM prajAtiM prajAyete yEnayoriyaM prajAtiH



1.7.2.[12]

so'nuvAkyAmanUcya . yAjyAmanudrutya paScAdvazawkaroti paScAdvE parItya vfzA
yozAmaDidravati tadene uBe purastAtkftvA vfzRA vazawkAreRADidrAvayati tasmAdu
saha vEva vazawkAreRa juhuyAdvazawkfte vA



1.7.2.[13]

devapAtraM vA eza yadvazawkAraH . tadyaTA pAtra udDftya prayacedevaM tadaTa
yatpurA vazawkArAjjuhuyAdyaTADo BUmO nidigDaM tadamuyA syAdevaM
tattasmAdu saha vEva vazawkAreRa juhuyAdvazawkfte vA



1.7.2.[14]

tadyaTA yonO retaH siYcet . evaM tadaTa yatpurA vazawkArAjjuhuyAdyaTA yonO
retaH siktaM tadamuyA syAdevaM tattasmAdu saha vEva vazawkAreRa
juhuyAdvazawkfte vA



1.7.2.[15]

asO vA anavAkyeyaM yAjyA . sA vE gAyatrIyaM trizwubasO sa vE gAyatrImanvAha
tadamUmanubruvannasO hyanuvAkyemAmanvAheyaM hi gAyatrI



1.7.2.[16]

aTa trizwuBA yajati . tadanayA yajanniyaM hi yAjyAmuzyA aDi vazawkarotyasA u hi
trizwuptadene sayujO karoti tasmAdime samBuYjAte anayoranu samBogamimAH
sarvAH prajA anu samBuYjate



1.7.2.[17]

sa vA aNKayannivEvAnuvAkyAmanubrUyAt . asO hyanuvAkyA bfhadDyasO bArhataM
hi tadrUpaM kzipra eva yAjyayA tvareteyaM hi yAjyA raTantaraM hIyaM rATantaraM hi
tadrUpaM hvayati vA anuvAkyayA prayacati yAjyayA tasmAdanuvAkyAyE rUpaM huve
havAmaha AgacedaM barhiH sIdeti yadDvayati hi tayA prayacati yAjyayA
tasmAdyAjyAyE rUpaM vIhi havirjuzasva havirAvfzAya svAdDi piba preti yatpra hi
tayA yacati



1.7.2.[18]

sA yA purastAllakzaRA . sAnuvAkyA syAdasO hyanuvAkyA tasyA amuzyA avastAllakzma
candramA nakzatrARi sUryaH



1.7.2.[19]

aTa yoparizwAllakzaRA . sA yAjyA syAdiyaM hi yAjyA tasyA asyA
uparizwAllakzmOzaDayo vanaspataya Apo'gnirimAH prajAH



1.7.2.[20]

sA ha nveva samfdDAnuvAkyA . yasyE praTamAtpadAddevatAmaBivyAharati so eva
samfdDA yAjyA yasyA uttamAtpadAddevatAyA aDi vazawkaroti vIryaM vE devata
'rcastaduBayata evEtadvIryeRa parigfhya yasyE devatAyE havirBavati tasyE
prayacati



1.7.2.[21]

sa vE vOgiti karoti . vAgvE vazawkAro vAgreto reta evEtatsiYcati zaqityftavo vE
zawtadftuzvevEtadretaH sicyate tadftavo retaH siktamimAH prajAH prajanayanti
tasmAdevaM vazawkaroti



1.7.2.[22]

devASca vA asurASca . uBaye prAjApatyAH prajApateH
piturdAyamupeyuretAvevArDamAsO ya evApUryate taM devA upAyanyo'pakzIyate
tamasurAH



1.7.2.[23]

te devA akAmayanta . kaTaM nvimamapi saMvfYjImahi yo'yamasurARAmiti te'rcantaH
SrAmyantaScerusta etaM haviryajYaM dadfSuryaddarSapUrRamAsO tAByAmayajanta
tAByAmizwvEtamapi samavfYjata



1.7.2.[24]

ya ezo'surARAmAsIt . yadA vA etA uBO pariplavete aTa mAso Bavati mAsaSaH
saMvatsaraH sarvaM vE saMvatsaraH sarvameva taddevA asurARAM samavfYjata
sarvasmAtsapatnAnasurAnniraBajantsarvamvevEza etatsapatnAnAM saMvfNkte
sarvasmAtsapatnAnnirBajati ya evametadveda



1.7.2.[25]

sa yo devAnAmAsIt . sa yavAyuvata hi tena devA yo'surARAM so'yavA na hi tenAsurA
ayuvata



1.7.2.[26]
aTo itaraTAhuH ya eva devAnAmAsItso'yavA na hi tamasurA ayuvata yo'surARAM sa
yavAyuvata hi taM devAH sabdamahaH sagarA rAtriryavyA mAsAH sumekaH saMvatsaraH
sveko ha vE nAmEtadyatsumeka iti yavA ca hi vA ayavA yavetIvATa yenEtezAM hotA
Bavati tadyAvihotramityAcakzate



1.7.3.[1]

yajYena vE devAH . divamupodakrAmannaTa yo'yaM devaH paSUnAmIzwe sa
ihAhIyata tasmAdvAstavya ityAhurvAstO hi tadahIyata



1.7.3.[2]

sa yenEva devA divamupodakrAman . teno evArcantaH SrAmyantaSceruraTa yo'yaM
devaH paSUnAmIzwe ya ihAhIyata



1.7.3[[.]]3

sa Ekzata . ahAsya hAntaryantyu mA yajYAditi so'nUccakrAma sa Ayatayottarata
upotpede sa eza svizwakftaH kAlaH


1.7.3.[4]

te devA abruvan . mA visrakzIriti te vE mA yajYAnmAntargatAhutiM me kalpayateti
taTeti sa samabfhatsa nAsyatsa na kaM canAhinat



1.7.3.[5]

te devA abruvan . yAvanti no havIMzi gfhItAnyaBUvantsarvezAM tezAM
hutamupajAnIta yaTAsmA AhutiM kalpayAmeti



1.7.3.[6]

te'Dvaryumabruvan . yaTApUrvaM havIMzyaBiGArayEkasmA avadAnAya
punarApyAyayAyAtayAmAni kuru tata ekEkamavadAnamavadyeti



1.7.3.[7]

so'DvaryuH . yaTApUrvaM havIMzyaByaGArayadekasmA avadAnAya
punarApyAyayadayAtayAmAnyakarottata ekEkamavadAnamavAdyattasmAdvAstavya
ityAhurvAstu hi tadyajYasya yadDutezu haviHzu tasmAdyasyE kasyE ca devatAyE
havirgfhyate sarvatrEva svizwakfdanvABaktaH sarvatra hyevEnaM devA anvABajan


1.7.3.[8]

tadvA agnaya iti kriyate . agnirvE sa devastasyEtAni nAmAni Sarva iti yaTA prAcyA
Acakzate Bava iti yaTA bAhIkAH paSUnAM patI rudro'gniriti
tAnyasyASAntAnyevetarARi nAmAnyagnirityeva SAntatamaM tasmAdagnaya iti kriyate
svizwakfta iti



1.7.3.[9]

te hocuH . yattvayyamutra satyayakzmahi tannaH svizwaM kurviti tadeByaH
svizwamakarottasmAtsvizwakfta iti



1.7.3.[10]

so'nuvAkyAmanUcya sampaSyati . ye taTAgniM svizwakftamayAqagniragneH priyA
DAmAnIti tadAgneyamAjyaBAgamAhAyAwsomasya priyA DAmAnIti
tatsOmyamAjyaBAgamAhAyAqagneH priyA DAmAnIti tadya eza uBayatrAcyuta
AgneyaH puroqASo Bavati tamAha



1.7.3.[11]

aTa yaTAdevatam . ayAqdevAnAmAjyapAnAM priyA DAmAnIti tatprayAjAnuyAjAnAha
prayAjAnuyAjA vE devA AjyapA yakzadagnerhotuH priyA DAmAnIti tadagniM
hotAramAha tadasmA etAM devA AhutiM kalpayitvATEnenEtadBUyaH samaSAmyanpriya
enaM DAmannupAhvayanta tasmAdevaM saMpaSyati



1.7.3.[12]

tadDEke . devatAM pUrvAM kurvantyayAwkArAdagnerayAwsomasyAyAqiti tadu taTA na
kuryAdviloma ha te yajYe kurvanti ye devatAM pUrvAM kurvantyayAwkArAdidaM hi
praTamamaBivyAharannayAwkAramevABivyAharati tasmAdayAwkArameva pUrvaM
kuryAt



1.7.3.[13]

yakzatsvaM mahimAnamiti . yatra vA ado devatA AvAhayati tadapi svam
mahimAnamAvAhayati tadataH prANnyE kiM cana svAya mahimna iti kriyate tadatra
taM prIRAti taTo hAsyEzo'moGAyAvAhito Bavati tasmAdAha yakzatsvam
mahimAnamiti



1.7.3.[14]

A yajatAmejyA iza iti . prajA vA izastA evEtadyAyajUkAH karoti tA imAH prajA yajamAnA
arcantyaH SrAmyantyaScaranti



1.7.3.[15]

so aDvarA jAtavedA juzatAM haviriti . tadyajYasyEvEtatsamfdDimASAste yadDi devA
havirjuzante tena hi mahajjayati tasmAdAha juzatAM haviriti



1.7.3.[16]

tadyadete atra . yAjyAnuvAkye avakxptatame BavatastftIyasavanaM vE
svizwakfdvESvadevaM vE tftIyasavanaM piprIhi devAM uSato yavizWeti
tadanuvAkyAyE vESvadevamagne yadadya viSo aDvarasya hotariti tadyAjyAyE
vESvadevaM tadyadete evaMrUpe Bavatasteno ete tftIyasavanasya rUpaM tasmAdvA ete
atra yAjyAnuvAkye avakxptatame BavataH



1.7.3.[17]

te vE trizwuBO BavataH . vAstu vA etadyajYasya yatsvizwakfdavIryaM vE
vAstvindriyaM vIryaM trizwubindriyamevEtadvIryaM vAstO svizwakfti daDAti
tasmAttrizwuBO BavataH



1.7.3.[18]

uto anuzwuBAveva BavataH . vAstvanuzwubvAstu svizwakfdvAstAvevEtadvAstu
daDAti pesukaM vE vAstu pisyati ha prajayA paSuBiryasyEvaM viduzo'nuzwuBO
BavataH



1.7.3.[19]

tadu ha BAllaveyaH . anuzwuBamanuvAkyAM cakre trizwuBaM yAjyAmetaduBayam
parigfhRAmIti saraTAtpapAta sa patitvA bAhumapi SaSre sa parimamfSe yatkimakaraM
tasmAdidamApaditi sa hEtadeva mene yadviloma yajYe'karamiti tasmAnna viloma
kuryAtsacandasAveva syAtAmuBe vEvAnuzwuBA uBe vA trizwuBO



1.7.3.[20]

sa vA uttarArDAdavadyati . uttarArDe juhotyezA hyetasya devasya
diktasmAduttarArDAdavadyatyuttarArDe juhotyetasyE vE diSa udapadyata taM tata
evASamayaMstasmAduttarArDAdavadyatyuttarArDe juhoti



1.7.3.[21]

sa vA aByarDa ivetarABya AhutiByo juhoti . itarA AhutIH paSavo'nuprajAyante
rudriyaH svizwakfdrudriyeRa paSUnprasajedyaditarABirAhutiBiH saMsfjette'sya gfhAH
paSava upamUryamARA IyustasmAdaByarDa ivetarABya AhutiByo juhoti



1.7.3.[22]

eza vE sa yajYaH . yena taddevA divamupodakrAmanneza AhavanIyo'Ta ya
ihAhIyata sa gArhapatyastasmAdetaM gArhapatyAtprAYcamudDaranti



1.7.3.[23]

taM vA azwAsu vikramezvAdaDIta . azwAkzarA vE gAyatrI
gAyatryEvEtaddivamupotkrAmati



1.7.3.[24]

ekAdaSasvAdaDIta . ekAdaSAkzarA vE trizwuptrizwuBEvEtaddivamupotkrAmati



1.7.3.[25]

dvAdaSasvAdaDita . dvAdaSAkzarA vE jagatI jagatyEvEtaddivamupotkrAmati nAtra
mAtrAsti yatrEva svayaM manasA manyeta tadAdaDIta sa yadvA apyalpakamiva
prAYcamudDarati tenEva divamupotkrAmati



1.7.3.[26]

tadAhuH . AhavanIye havIMzi Srapayeyurato vE devA divamupodakrAmaMsteno
evArcantaH SrAmyantaScerustasminhavIMzi SrapayAma tasminyajYaM tanavAmahA
ityapasKala iva ha sa havizAM yadgArhapatye SrapayeyuryajYa AhavanIyo yajYe
yajYaM tanavAmahA iti



1.7.3.[27]

uto gArhapatya eva Srapayanti . AhavanIyo vA eza na vA eza tasmE yadasminnaSftaM
SrapayeyustasmE vA eza yadasmiMcUtaM juhuyurityato yataraTA kAmayeta taTA
kuryAt



1.7.3.[28]

sa hEza yajYa uvAca . nagnatAya vE biBemIti kA te'nagnatetyaBita eva mA
paristfRIyuriti tasmAdetadagnimaBitaH paristfRanti tfzRAyA vE biBemIti kA te
tfptiriti brAhmaRasyEva tfptimanutfpyeyamiti tasmAtsaMsTite yajYe brAhmaRaM
tarpayitavE brUyAdyajYamevEtattarpayati



1.7.4.[1]

11.7.4.2 rajApatirha vE svAM duhitaramaBidaDyO . divaM ozasaM vA miTunyenayA
syAmiti tAM sambaBUva



1.7.4.[3]

tadvE devAnAmAga Asa . ya itTaM svAM duhitaramasmAkaM svasAraM karotIti



1.7.4.[4]

te ha devA UcuH . yo'yaM devaH paSUnAmIzwe'tisaMDaM vA ayaM carati ya itTaM svAM
duhitaramasmAkaM svasAraM karoti viDyemamiti taM rudro'ByAyatya vivyADa
tasya sAmi retaH pracaskanda taTennUnaM tadAsa



1.7.4.[5]

tasmAdetadfziRAByanUktam . pitA yatsvAM duhitaramaDizkan kzmayA retaH
saMjagmAno niziYcaditi tadAgnimArutamityukTaM tasmiMstadvyAKyAyate yaTA
taddevA retaH prAjanayaMstezAM yadA devAnAM kroDo vyEdaTa
prajApatimaBizajyaMstasya taM SalpaM nirakfntantsa vE yajYa eva prajApatiH



1.7.4.[6]

te hocuH . upajAnIta yaTedaM nAmuyAsatkanIyo hAhuteryaTedaM syAditi



1.7.4.[7]

te hocuH . BagAyEnaddakziRata AsInAya pariharata tadBagaH prASizyati
tadyaTAhutamevaM BavizyatIti tadBagAya dakziRata AsInAya paryAjahrustadBago
'vekzAM cakre tasyAkziRI nirdadAha taTennUnaM tadAsa tasmAdAhuranDo Baga iti



1.7.4.[8]

te hocuH . no nvevAtrASamatpUzRa enatpariharateti tatpUzRe paryAjahrustatpUzA prASa
tasya dato nirjaGAna taTennUnaM tadAsa tasmAdAhuradantakaH pUzeti tasmAdyam
pUzRe caruM kurvanti prapizwAnAmeva kurvanti yaTAdantakAyEvam



1.7.4.[9]

te hocuH . no nvevAtrASamadbfhaspataya enatpariharateti tadbfhaspataye paryAjahruH
sa bfhaspatiH savitArameva prasavAyopADAvatsavitA vE devAnAM prasavitedaM me
prasuveti tadasmE savitA prasavitA prAsuvattadenaM savitfprasUtaM nAhinattato
'rvAcInaM SAntaM tadetannidAnena yatprASitram



1.7.4.[10]

sa yatprASitramavadyati . yadevAtrAvidDaM yajYasya yadrudriyaM
tadevEtannirmimIte'TApa upaspfSati SAntirApastadadBiH SamayatyaTeqAm
paSUntsamavadyati



1.7.4.[11]

sa vE yAvanmAtramivEvAvadyet . taTA SalpaH pracyavate
tasmAdyAvanmAtramivEvAvadyedanyatarata AjyaM kuryAdaDastAdvoparizwAdvA taTA
KadanniHsaraRavadBavati taTA nisravati tasmAdanyatarata AjyaM
kuryAdaDastAdvoparizwAdvA



1.7.4.[12]

sa AjyasyopastIrya . dvirhavizo'vadAyAToparizwAdAjyasyABiGArayati tadyaTEva
yajYasyAvadAnamevametat



1.7.4.[13]

tanna pUrveRa pariharet . pUrveRa hEke pariharanti purastAdvE pratyaYco yajamAnam
paSava upatizWante rudriyeRa ha paSUnprasajedyatpUrveRa pariharette'sya gfhAH
paSava upamUryamARA IyustasmAdityeva tiryakprajihIta taTA ha rudriyeRa paSUnna
prasajati tiryagevEnaM nirmimIte



1.7.4.[14]

tatpratigfhRAti . devasya tvA savituH prasave'SvinorbAhuByAM pUzRo hastAByAm
pratigfhRAmIti



1.7.4.[15]

tadyaTEvAdo bfhaspatiH savitAram . prasavAyopADAvatsavitA vE devAnAm
prasavitedaM me prasuveti tadasmE savitA prasavitA prAsuvattadenaM savitfprasUtaM
nAhinadevamevEza etatsavitArameva prasavAyopaDAvati savitA vE devAnAm
prasavitedaM me prasuveti tadasmE savitA prasavitA prasOti tadenaM savitfprasUtaM
na hinasti



1.7.4.[16]

tatprASnAti . agnezwvAsyena prASnAmIti na vA agniM kiM cana hinasti taTo
hEnametanna hinasti



1.7.4.[17]

tanna dadBiH KAdet . nenma idaM rudriyaM dato hinasaditi tasmAnna dadBiH
KAdet



1.7.4.[18]

aTApa AcAmati . SAntirApastadadBiH SAntyA Samayate'Ta parikzAlya pAtraM



1.7.4.[19]

aTAsmE brahmaBAgaM paryAharanti . brahmA vE yajYasya dakziRata Aste'BigoptA
sa etaM BAgaM pratividAna Aste yatprASitraM tadasmE paryAhArzustatprASIdaTa
yamasmE brahmaBAgaM paryAharanti tena BAgI sa yadata UrDvamasaMsTitaM
yajYasya tadaBigopAyati tasmAdvA asmE brahmaBAgaM paryAharanti



1.7.4.[20]

sa vE vAcaMyama eva syAt . brahmanprasTAsyAmItyEtasmAdvacaso vivfhanti vA ete
yajRaM kzaRvanti ye maDye yajYasya pAkayajYiyayeqayA caranti brahmA vA ftvijAm
BizaktamastadbrahmA saMdaDAti na ha saMdaDyAdyadvAvadyamAna AsIta
tasmAdvAcaMyama eva syAt



1.7.4.[21]

sa yadi purA mAnuzIM vAcaM vyAharet . tatro vEzRavImfcaMvA yajurvA japedyajYo
vE vizRustadyajYaM punarAraBate tasyo hEzA prAyaScittiH



1.7.4.[22]

sa yatrAha brahmanprasTAsyAmIti tadbrahmA japatyetaM te devA savitaryajYam
prAhuriti tatsavitAraM prasavAyopaDAvati sa hi devAnAM prasavitA bfhaspataye
brahmaRa iti bfhaspatirvE devAnAM brahmA tadya eva devAnAM brahmA tasmA
evEtatprAha tasmAdAha bfhaspataye brahmaRa iti tena yajYamava tena yajYapatiM
tena mAmaveti nAtra tirohitamivAsti



1.7.4.[23]

mano jUtirjuzatAmAjyasyeti . manasA vA idaM sarvamAptaM
tanmanasEvEtatsarvAmApnoti bfhaspatiryajYamimaM tanotvarizwaM yajYaM samimaM
daDAtviti yadvivfQaM tatsaMdaDAti viSve devAsa iha mAdayantAmiti sarvaM vE
viSve devAH sarveREvEtatsaMdaDAti sa yadi kAmayeta brUyAtpratizWeti yadyu
kAmayetApi nAdriyeta




1.8.1.[1]

manave ha vE prAtaH . avanegyamudakamAjahruryaTedam
pARiByAmavanejanAyAharantyevaM tasyAvanenijAnasya matsyaH pARI Apede



1.8.1.[2]

sa hAsmE vAcamuvAda . biBfhi mA pArayizyAmi tveti kasmAnmA pArayizyasItyOGa
imAH sarvAH prajA nirvoQA tatastvA pArayitAsmIti kaTaM te Bftiriti



1.8.1[[.]]3

sa hovAca . yAvadvE kzullakA BavAmo bahvI vE nastAvannAzwrA Bavatyuta matsya
eva matsyaM gilati kumByAM mAgre biBarAsi sa yadA tAmativarDA aTa karzUM
KAtvA tasyAM mA biBarAsi sa yadA tAmativarDA aTa mA samudramaByavaharAsi
tarhi vA atinAzwro BavitAsmIti



1.8.1.[4]

SaSvadDa kaza Asa . sa hi jyezWaM varDate'TetiTIM samAM tadOGa AgantA
tanmA nAvamupakalpyopAsAsE sa OGa utTite nAvamApadyAsE tatastvA pArayitAsmIti



1.8.1.[5]

tamevaM BftvA samudramaByavajahAra . sa yatiTIM tatsamAM paridideza tatiTIM
samAM nAvamupakalpyopAsAM cakre sa OGa utTite nAvamApede taM sa matsya
upanyApupluve tasya SfNge nAvaH pASaM pratimumoca tenEtamuttaraM
girimatidudrAva


1.8.1.[6]

sa hovAca . apIparaM vE tvA vfkze nAvaM pratibaGnIzva taM tu tvA mA girO
santamudakamantaScEtsIdyAvadudakaM samavAyAttAvattAvadanvavasarpAsIti sa ha
tAvattAvadevAnvavasasarpa tadapyetaduttarasya girermanoravasarpaRamityOGo ha
tAH sarvAH prajA niruvAhATeha manurevEkaH pariSiSize



1.8.1.[7]

sorcaMcrAmyaMScacAra prajAkAmaH . tatrApi pAkayajYeneje sa GftaM daDi
mastvAmikzAmityapsu juhavAM cakAra tataH saMvatsare yozitsambaBUva sA ha
pibdamAnevodeyAya tasyE ha sma GftaM pade saMtizWate tayA mitrAvaruRO
saMjagmAte



1.8.1.[8]

tAM hocatuH kAsIti . manorduhitetyAvayorbrUzveti neti hovAca ya eva mAmajIjanata
tasyEvAhamasmIti tasyAmapitvamIzAte tadvA jajYO tadvA na jajYAvati tveveyAya sA
manumAjagAma



1.8.1.[9]

tAM ha manuruvAca kAsIti . tava duhiteti kaTaM Bagavati mama duhiteti yA
amUrapsvAhutIrahOzIrGftaM daDi mastvAmikzAM tato mAmajIjanaTAH sASIrasmi
tAM mA yajYe'vakalpaya yajYe cedvE mAvakalpayizyasi bahuH prajayA
paSuBirBavizyasi yAmamuyA kAM cASizamASAsizyase sA te sarvA samarDizyata iti
tAmetanmaDye yajYasyAvAkalpayanmaDyaM hyetadyajYasya yadantarA
prayAjAnuyAjAn



1.8.1.[10]

tayArcaMcrAmyaMScacAra prajAkAmaH . tayemAM prajAtiM prajajYe yeyaM manoH
prajAtiryAmvenayA kAM cASizamASAsta sAsmE sarvA samArDyata



1.8.1.[11]

sEzA nidAnenA yadiqA . sa yo hEvaM vidvAniqayA caratyetAM hEva prajAtiM prajAyate
yAM manuH prAjAyata yAmvenayA kAM cASizamASAste sAsmE sarvA samfDyate



1.8.1.[12]

sA vE paYcAvattA Bavati . paSavo vA iqA pANtA vE paSavastasmAtpaYcAvattA Bavati



1.8.1.[13]

sa samavadAyeqAm . pUrvArDaM puroqASasya praSIrya purastAdDruvAyE nidaDAti
tAM hotre pradAya dakziRAtyeti



1.8.1.[14]

sa hoturiha nilimpati . tadDotOzWayornilimpate manasaspatinA te hutasyASnAmIze
prARAyeti



1.8.1.[15]

aTa hoturiha nilimpati . tadDotOzWayornilimpate vAcaspatinA te hutasyASnAmyUrja
udAnAyeti



1.8.1.[16]

etadDa vE manurbiBayAM cakAra . idaM vE me tanizWaM yajYasya yadiyamiqA
pAkayajYiyA yadvE ma iha rakzAMsi yajYaM na hiMsyuriti tAmetatpurA rakzoByaH
purA rakzoBya ityeva prApayata taTo evEnAmeza etatpurA rakzoByaH purA
rakzoBya ityeva prApayate'Ta yatpratyakzaM na prASnAti nedanupahUtAm
prASnAmItyetadevEnAM prApayate yadozWayornilimpate



1.8.1.[17]

aTa hotuH pARO samavadyati . samavattameva satIM tadenAM pratyakzaM hotari
Srayati tayAtmaMcUtayA hotA yajamAnAyASizamASAste tasmAdDotuH pARO samavadyati




1.8.1.[18]

aTopAMSUpahvayate . etadDa vE manurbiBayAM cakAredaM vE me tanizWaM
yajYasya yadiyamiqA pAkayajYiyA yadvE ma iha rakzAMsi yajYaM na hanyuriti
tAmetatpurA rakzoByaH purA rakzoBya ityevopAMSUpAhvayata taTo evEnAmeza
etatpurA rakzoByaH purA rakzoBya ityevopAMSUpahvayate



1.8.1.[19]

sa upahvayate . upahUtaM raTantaraM saha pfTivyopa mAM raTantaraM saha pfTivyA
hvayatAmupahUtaM vAmadevyaM sahAntarikzeRopa mAM vAmadevyaM sahAntarikzeRa
hvayatAmupahUtaM bfhatsaha divopa mAM bfhatsaha divA hvayatAmiti
tadetAmevEtadupahvayamAna imAMSca lokAnupahvayata etAni ca sAmAni



1.8.1.[20]

upahUtA gAvaH saharzaBA iti . paSavo vA iqA tadenAM paro'kzamupahvayate
saharzaBA iti samiTunAmevEnAmetadupahvayate



1.8.1.[21]

upahUtA saptahotreti . tadenAM saptahotrA sOmyenADvareRopahvayate



1.8.1.[22]

upahUteqA tatuririti . tadenAM pratyakzamupahvayate tatuririti sarvaM hyezA
pApmAnaM tarati tasmAdAha tatuririti



1.8.1.[23]

upahUtaH saKA Bakza iti . prARO vE saKA BakzastatprARamupahvayata upahUtaM
hegiti tacarIramupahvayate tatsarvAmupahvayate



1.8.1.[24]

aTa pratipadyate . iqopahUtopahUteqopo asmAM iqA hvayatAmiqopahUteti
tadupahUtAmevEnAmetatsatIM pratyakzamupahvayate yA vE sAsIdgorvE
sAsIccatuzpadI vE gOstasmAccaturupahvayate



1.8.1.[25]

sa vE caturupahvayamAnaH . aTa nAnevopahvayate'jAmitAyE jAmi ha
kuryAdyadiqopahUteqopahUtetyevopahvayetopahUteqeti veqopahUteti
tadarvAcImupahvayata upahUteqeti tatparAcImupo asmAM iqA hvayatAmiti
tadAtmAnaM cEvEtannAntaretyanyaTeva ca BavatIqopahUteti
tatpunararvAcImupahvayate tadarvAcIM cEvEnAmetatparAcIM copahvayate



1.8.1.[26]

mAnavI GftapadIti . manurhyetAmagre'janayata tasmAdAha mAnavIti GftapadIti
yadevAsyE gftaM pade samatizWata tasmAdAha GftapadIti


1.8.1.[27]

uta mEtrAvaruRIti . yadeva mitrAvaruRAByAM samagacata sa eva mEtrAvaruRo nyaNgo
brahmA devakftopahUteti brahmA hyezAM devakftopahUtopahUtA dEvyA aDvaryava
upahUtA manuzyA iti taddEvAMScEvADvaryUnupahvayate ye ca mAnuzA vatsA vE
dEvyA aDvaryavo'Ta ya itare te mAnuzAH



1.8.1[.2]8

ya imaM yajYamavAnye ca yajYapatiM varDAniti . ete vE yajYamavanti ye brAhmaRAH
SuSruvAMso'nUcAnA ete hyenaM tanvata eta enaM janayanti tadu teByo nihnute vatsA
u vE yajYapatiM varDanti yasya hyete BUyizWA Bavanti sa hi yajYapatirvarDate
tasmAdAha ye ca yajYapatiM varDAniti



1.8.1.[29]

upahUte dyAvApfTivI pUrvaje ftAvarI devI devaputre iti tadime dyAvApfTivI
upahvayate yayoridaM sarvamaDyupahUto'yaM yajamAna iti
tadyajamAnamupahvayate tadyadatra nAma na gfhRAti pro'kzM hyatrASIryadiqAyAm
mAnuzaM ha kuryAdyannAma gfhRIyAdvyfdDaM vE tadyajYasya yanmAnuzaM
nedvyfdDaM yajYe karavARIti tasmAnna nAma gfhRAti



1.8.1.[30]

uttarasyAM devayajyAyAmupahUta iti . tadasmA etajjIvAtumeva paro'kzamASAste
jIvanhi pUrvamizwvATAparaM yajate



1.8.1.[31]

tadasmA etatprajAmeva paro'kzamASAste . yasya hi prajA BavatyamuM
lokamAtmanEtyaTAsmiMloke prajA yajate tasmAtprajottarA devayajyA



1.8.1.[32]

tadasmA etatpaSUneva paro'kzamASAste yasya hi paSavo Bavanti sa
pUrvamizwvATAparaM yajate



1.8.1.[33]

BUyasi havizkaraRa upahUta iti . tadasmA etajjIvAtumeva paro'kzamASAste jIvanhi
pUrvamizwvATa BUyoBUya eva havizkaroti


1.8.1.[34]

tadasmA etatprajAmeva paro'kzamASAste yasya hi prajA Bavatyeka AtmanA
BavatyaTota daSaDA prajayA havizkriyate tasmAtprajA BUyo havizkaraRam



1.8.1.[35]

tadasmA etatpaSUneva paro'kzamASAste . yasya hi paSavo Bavanti sa
pUrvamizwvATa BUyoBUya eva havizkaroti



1.8.1.[36]

ezA vA ASIH jIveyaM prajA me syAcriyaM gaceyamiti tadyatpaSUnASAste tacriyamASAste
SrIrhi paSavastadetAByAmevEtadASIrByAM sarvamAptaM tasmAdvA ete atra dve
ASizO kriyate



1.8.1.[37]

devA ma idaM havirjuzantAmiti . tasminnupahUta iti
tadyajYasyEvEtatsamfdDimASAste yadDi devA havirjuzante tena hi mahajjayati
tasmAdAha juzantAmiti



1.8.1.[38]

tAM vE prASnantyeva . nAgnO juhvati paSavo vA iqA netpaSUnagnO pravfRajAmeti
tasmAnnAgnO juhvati



1.8.1.[39]

prARezveva hUyate . hotari tvadyajamAne tvadaDvaryO tvadaTa yatpUrvArDam
puroqASasya praSIrya purastAdDruvAyE nidaDAti yajamAno vE DruvA
tadyajamAnasya prASitaM BavatyaTa yatpratyakzaM na prASnAti nedasaMsTite yajYe
prASnAnItyetadevAsya prASitaM Bavati sarve prASnanti sarvezu me hutAsaditi paYca
prASnanti paSavo vA iqA pANktA vE paSavastasmAtpaYca prASnanti



1.8.1.[40]

aTa yatra pratipadyate . taccaturDA puroqASaM kftvA barhizadaM karoti tadatra
pitfRAM BAjanena catasro vA avAntaradiSo'vAntaradiSo vE pitarastasmAccaturDA
puroqASaM kftvA barhizadaM karoti


1.8.1.[41]

aTa yatrAhopahUte dyAvApfTivI iti . tadagnIDa AdaDAti tadagnItprASnAtyupahUtA
pfTivI mAtopa mAM pfTivI mAtA hvayatAmagnirAgnIDrAtsvAhopahUto dyOzpitopa
mAM dyOzpitA hvayatAmagnirAgnIDrAtsvAheti dyAvApfTivyo vA eza
yadAgnIDrastasmAdevaM prASnAti



1.8.1.[42]

aTa yatrASizamASAste . tajjapati mayIdamindra indriyaM daDAtvasmAnrAyo
maGavAnaH sacantAmasmAkaM santvASizaH satyA naH santvASiza ityASizAmevEza
pratigrahastadyA evAtrartvijo yajamAnAyASiza ASAsate tA evEtatpratigfhyAtmankurute



1.8.1.[43]

aTa pavitrayormArjayante . pAkayajYiyayeva vA etadiqayAcArizuH pavitrapUtA yadata
UrDvamasaMsTitaM yajYasya tattanavAmahA iti tasmAtpavitrayormArjayante



1.8.1.[44]

aTa te pavitre prastare'pisfjati . yajamAno vE prastaraH prARodAnO pavitre
yajamAne tatprARodAnO daDAti tasmAtte pavitre prastare'pisfjati




1.8.2.[1]

te vA ete ulmuke udUhanti . anuyAjeByo yAtayAmeva vA etadagnirBavati deveByo
hi yajYamUhivAnBavatyayAtayAmnyanuyAjAMstanavAmahA iti tasmAdvA ete ulmuke
udUhanti



1.8.2.[2]

te punaranusaMsparSayanti . punarevEtadagnimApyAyayantyayAtayAmAnaM
kurvantyayAtayAmni yadata urDvamasaMsTitaM yajYasya tattanavAmA iti
tasmAtpunaranusaMsparSayanti



1.8.2[[.]]3

aTa samiDamaByAdaDAti . samindDa evEnametatsamidDe yadata
UrDvamasaMsTitaM yajYasya tattanavAmahA iti tasmAtsamiDamaByAdaDAti


1.8.2.[4]

tAM hotAnumantrayate . ezA te agne samittayA varDasva cA ca pyAyasva
varDizImahi ca vayamA ca pyAsizImahIti tadyaTEvAdaH
samiDyamAnAyAnvAhEvamevEtadanvAha tadetadDotuH karma sa yadi manyeta na
hotA vedetyapi svayameva yajamAno'numantrayeta



1.8.2.[5]

aTa sammArzwi . yunaktyevEnametadyukto yadata UrDvamasaMsTitaM yajYasya
tadvahAditi tasmAtsammArzwi sakftsakftsammArzwi tristrirvA agre deveByaH
sammfjanti nettaTA karavAma yaTA deveBya iti
tasmAtsakftsakftsammArzwyajAmitAyE jAmi ha kuryAdyattriH pUrvaM triraparaM
tasmAtsakftsakftsammArzwi



1.8.2.[6]

sa sammArzwi . agne vAjajidvAjaM tvA sasfvAMsaM vAjajitaM sammArjmIti
sarizyantamiti vA agra Aha sarizyanniva hi tarhi BavatyaTAtra sasfvAMsamiti
sasfveva hyatra Bavati tasmAdAha sasfvAMsamiti



1.8.2.[7]

aTAnuyAjAnyajati . yA vA etena yajYena devatA hvayati yABya eza yajYastAyate sarvA
vE tattA izwA Bavanti tadyattAsu sarvAsvizwAsvaTEtatpaScevAnuyajati tasmAdanuyAjA
nAma



1.8.2.[8]

aTa yadanuyAjAnyajati . candAMsi vA anuyAjAH paSavo vE devAnAM candAMsi
tadyaTedaM paSavo yuktA manuzyeByo vahantyevaM candAMsi yuktAni deveByo
yajYaM vahanti tadyatra candAMsi devAntsamatarpayannaTa candAMsi devAH
samatarpayaMstadatastatprAgaBUdyaccandAMsi yuktAni deveByo
yajYamavAkzuryadenAntsamatItfpan



1.8.2.[9]

aTa yadanuyAjAnyajati . candAMsi vA anuyAjAScandAMsyevEtatsaMtarpayati
tasmAdanuyAjAnyajati tasmAdyena vAhanena DAvayettadvimucya
brUyAtpAyayatEnatsuhitaM kurutetyeza u vAhanasyApahnavaH



1.8.2.[10]

sa vE Kalu barhiH praTamaM yajati . tadvE kanizWaM candaH sadgAyatrI praTamA
candasAM yujyate tadu tadvIryeREva yacyeno BUtvA divaH
somamAharattadayaTAyaTaM manyante yatkanizWaM candaH sadgAyatrI praTamA
candasAM yujyate'TAtra yaTAyaTaM devAScandAMsyakalpayannanuyAjezu
netpApavasyasamasaditi



1.8.2.[11]

sa vE Kalu barhiH praTamaM yajati . ayaM vE loko barhirozaDayo
barhirasminnevEtalloka ozaDIrdaDAti tA imA asmiMloka ozaDayaH
pratizWitAstadidaM sarvaM jagadasyAM teneyaM jagatI tajjagatIM praTamAmakurvan



1.8.2.[12]

aTa narASaMsaM dvitIyaM yajati . antarikzaM vE narASaMsaH prajA vE narastA imA
antarikzamanu vAvadyamAnAH prajAScaranti yadvE vadati SaMsatIti vE
tadAhustasmAdantarikzaM narASaMso'ntarikzamu vE trizwuptattrizwuBaM
dvitIyAmakurvan



1.8.2.[13]

aTAgniruttamaH . gAyatrI vA agnistadgAyatrImuttamAmakurvannevaM yaTAyaTena
kxptena candAMsi pratyatizWaMstasmAdidamapApavasyasam



1.8.2.[14]

devAnyajetyevADvaryurAha . devaMdevamiti sarvezu hotA devAnAM vE devAH santi
candAMsyeva paSavo hyezAM gfhA hi paSavaH pratizWo hi gfhAScandAMsi vA
anuyAjAstasmAddevAnyajetyevADvaryurAha devaMdevamiti sarvezu hotA



1.8.2.[15]

vasuvane vasuDeyasyeti . devatAyA eva vazawkriyate devatAyE hUyate na vA atra
devatAstyanuyAjezu devaM barhiriti tatra nAgnirnendro na somo devo narASaMsa iti
fta ekaM cana yo vA atrAgnirgAyatrI sa nidAnena



1.8.2.[16]

aTa yadvasuvane vasuDeyasyeti yajati . agnirvE vasuvanirindro vasuDeyo'sti vE
candasAM devatendrAgnI evEvamu hEtaddevatAyA eva vazawkriyate devatAyE hUyate



1.8.2.[17]

aTottamamanuyAjamizwvA samAnIya juhoti . prayAjAnuyAjA vA ete tadyaTEvAdaH
prayAjezu yajamAnAya dvizantaM BrAtfvyaM baliM hArayatyattra AdyaM baliM
hArayatyevamevEtadanuyAjezu baliM hArayati




1.8.3.[1]

sa vE srucO vyUhati . agnIzomayorujjitimanUjjezaM vAjasya mA prasavena
prohAmIti juhUM prAcIM dakziRena pARinAgnIzomO tamapanudatAM yo smAndvezwi
yaM ca vayaM dvizmo vAjasyEnaM prasavenApohAmItyupaBftaM pratIcIM savyena
pARinA yadi svayaM yajamAnaH



1.8.3.[2]

yadyu aDvaryuH . agnIzomayorujjitimanUjjayatvayaM yajamAno vAjasyEnam
prasavena prohAmyagnIzomO tamapanudatAM yamayaM yajamAno dvezwi yaScEnaM
dvezwi vAjasyEnaM prasavenApohAmIti pOrRamAsyAmagnIzomIyaM hi pOrRamAsaM
havirBavati



1.8.3.[3]

aTAmAvAsyAyAm . indrAgnyorujjitimanUjjezaM vAjasya mA prasavena prohAmIndrAgnI
tamapanudatAM yo'smAndvezwi yaM ca vayaM dvizmo vAjasyEnam
prasavenApohAmIti yadi svayaM yajamAnaH



1.8.3.[4]

yadyu aDvaryuH . indrAgnyorujjitimanUjjayatvayaM yajamAno vAjasyEnaM prasavena
prohAmIndrAgnI tamapanudatAM yamayaM yajamAno dvezwi yaScEnaM dvezwi
vAjasyEnaM prasavenApohAmItyamAvAsyAyAmEndrAgnaM hyAmAvAsyaM
havirBavatyevaM yaTAdevataM vyUhati tadyadevaM vyUhati



1.8.3.[5]

yajamAna eva juhUmanu . yo'smA arAtIyati sa upaBftamanu
prAYcamevEtadyajamAnamudUhatyapAYcaM tamapohati yo'smA arAtIyatyattEva
juhUmanvAdya upaBftamanu prAYcamevEtadattAramudUhatyapAYcamAdyamapohati



1.8.3.[6]

tadvA etat . samAna eva karmanvyAkriyate tasmAdu samAnAdeva puruzAdattA cAdyaSca
jAyate idaM hi caturTe puruze tftIye saMgacAmaha iti videvaM dIvyamAnA jAtyA Asata
etasmAdu tat



1.8.3.[7]

aTa juhvA pariDIntsamanakti . yayA deveByo'hOzIdyayA yajYaM
samatizWapattayEvEtatpariDInprIRAti tasmAjjuhvA pariDIntsamanakti



1.8.3.[8]

sa samanakti vasuByastvA rudreByastvAdityeByastvetyete vE trayA devA yadvasavo
rudrA AdityA eteByastvetyevEtadAha



1.8.3.[9]

aTa pariDimaBipadyASrAvayati . pariDiByo hyetadASrAvayati yajYo vA ASrAvaRaM
yajYenEvEtatpratyakzaM pariDInprIRAti tasmAtpariDimaBipadyASrAvayati



1.8.3.[10]

sa ASrAvyAha . izitA dEvyA hotAra iti dEvyA vA ete hotAro yatpariDayo'gnayo hIzwA
dEvyA hotAra ityevEtadAha yadAhezitA dEvyA hotAra iti BadravAcyAyeti svayaM vA
etasmE devA yuktA Bavanti yatsADu vadeyuryatsADu kuryustasmAdAha
BadravAcyAyeti prezito mAnuzaH sUktavAkAyeti tadimaM mAnuzaM hotAraM
sUktavAkAya prasOti



1.8.3.[11]

aTa prastaramAdatte . yajamAno vE prastarastadyatrAsya yajYo
'gaMstadevEtadyajamAnaM svagAkaroti devalokaM vA asya yajYo
'gandevalokamevEtadyajamAnamapinayati



1.8.3.[12]

sa yadi vfzwikAmaH syAt . etenEvAdadIta saMjAnATAM dyAvApfTivI iti yadA vE
dyAvApfTivI saMjAnATe aTa varzati tasmAdAha saMjAnATAM dyAvApfTivI iti
mitrAvaruRO tvA vfzwyAvatAmiti tadyo varzasyezwe sa tvA
vfzwyAvatvityevEtadAhAyaM vE varzasyezwe yo'yaM pavate so'yameka ivEva pavate
so'yaM puruze'ntaH pravizwaH prAYca pratyaYca tAvimO prARodAnO prARodAnO
vE mitrAvaruRO tadya eva varzasyezwe sa tvA vfzwyAvatvityevEtadAha
tametenEvAdadIta yadA hyeva kadA ca vfzwiH samiva
tamanaktyAhutimevEtatkarotyAhutirBUtvA devalokaMgacAditi


1.8.3.[13]

sa vA agraM juhvAmanakti . maDyamupaBfti mUlaM DruvAyAmagramiva hi
juhUrmaDyamivopaBfnmUlamiva DruvA



1.8.3.[14]

so'nakti . vyantu vayo'ktaM rihARA iti vaya
evEnametadBUtamasmAnmanuzyalokAddevalokamaByutpAtayati tannIcEriva harati
dvayaM tadyasmAnnIcEriva haredyajamAno vE prastaro'syA evEnametatpratizWAyE
nodDantIho eva vfzwiM niyacati



1.8.3.[15]

sa harati . marutAM pfzatIrgaceti devalokaM gacetyevEtadAha yadAha marutAm
pfzatIrgaceti vaSA pfSnirBUtvA divaM gaca tato no vfzwimAvahetIyaM vE vaSA
pfSniryadidamasyAM mUli cAmUlaM cAnnAdyaM pratizWitaM teneyaM vaSA pfSniriyam
BUtvA divaM gacetyevEtadAha tato no vfzwimAvaheti vfzwAdvA UrgrasaH suBUtaM
jAyate tasmAdAha tato no vfzwimAvaheti



1.8.3.[16]

aTEkaM tfRamapagfhRAti . yajamAno vE prastaraH sa yatkftsnam
prastaramanupraharetkzipre ha yajamAno'muM lokamiyAttaTo ha yajamAno
jyogjIvati yAvadvevAsyeha mAnuzamAyustasmA evEtadapagfhRAti



1.8.3.[17]

tanmuhUrtaM DArayitvAnupraharati . tadyatrAsyetara
AtmAgaMstadevAsyEtadgamayatyaTa yannAnupraharedantariyAdDa yajamAnaM
lokAttaTo ha yajamAnaM lokAnnAntareti



1.8.3.[18]

taM prAYcamanusamasyati . prAcI hi devAnAM digaTo udaYcamudIcI hi manuzyARAM
diktamaNguliBireva yoyupyeranna kAzWErdAruBirvA itaraM SavaM vyfzanti
nettaTA karavAma yaTetaraM Savamiti tasmAdaNguliBireva yoyupyeranna
kAzWEryadA hotA sUktavAkamAha



1.8.3.[19]

aTAgnIdAhAnuprahareti . tadyatrAsyetara AtmAgaMstadevAsyEtadgamayetyevEtadAha
tUzRImevAnuprahftya cakzuzpA agne'si cakzurme pAhItyAtmAnamupaspfSati teno
apyAtmAnaM nAnupravfRakti



1.8.3.[20]

aTAha saMvadasveti . saMvAdayEnaM
devErityevEtadAhAgAnagnIdityagaNKalvityevEtadAhAgannitItaraH pratyAha SrAvayeti
taM vE devEH SrAvaya tamanuboDayetyevEtadAha SrOzaqiti vidurvA enamanu vA
enamaButsatetyevEtadAhEvamaDvaryuScAgnIcca devalokaM yajamAnamapinayataH



1.8.3[.2]1

aTAha svagA dEvyA hotfBya iti dEvyA vA ete hotAro yatpariDayo'gnayo hi
tAnevEtatsvagAkaroti tasmAdAha svagA dEvyA hotfBya iti svastirmAnuzeBya iti
tadasmE mAnuzAya hotre hvalAmASAste



1.8.3.[22]

aTa pariDInanupraharati sa maDyamamevAgre pariDimanupraharati yam
pariDiM paryaDatTA agne deva paRiBirguhyamAnaH taM ta etamanu jozaM
BarAmyeza nettvadapacetayAtA ityagneH priyaM pATo'pItamitItarAvanusamasyati



1.8.3.[23]

aTa juhUM copaBftaM ca sampragfhRAti . ado hEvAhutiM karoti
yadanaktyAhutirBUtvA devalokaM gacAditi tasmAjjuhUM copaBftaM ca sampragfhRAti



1.8.3.[24]

sa vE viSveByo deveByaH sampragfhRAti . yadvA anAdizwaM devatAyE havirgfhyate
sarvA vE tasmindevatA apitvinyo manyante na vA etatkasyE cana devatAyE
havirgfhRannAdizati yadAjyaM tasmAdviSveByo deveByaH sampragfhRAtyetadu
vESvadevaM haviryajYe



1.8.3.[25]

sa sampragfhRAti . saMsravaBAgA sTezA bfhanta iti saMsravo hyeva Kalu pariSizwo
Bavati prastarezWAH pariDeyASca devA iti prastaraSca hi pariDayaScAnuprahftA
BavantImAM vAcamaBi viSve gfRanta ityetadu vESvadevaM karotyAsadyAsminbarhizi
mAdayaDvaM svAhA vAqiti tadyaTA vazwkftaM hutamevamasyEtadBavati



1.8.3.[26]

sa yasyAnaso havirgfhRanti . anasastasya Duri vimuYcanti yato yunajAma tato
vimuYcAmeti yato hyeva yuYjanti tato vimuYcanti yasyo pAtryE sPye tasya yato
yunajAma tato vimuYcAmeti yato hyevaM yuYjanti tato vimuYcanti



1.8.3.[27]

yujO ha vA ete yajYasya yatsrucO . te etadyuNkte yatpracarati sa yaM
niDAyAvadyedyaTA vAhanamavArcevaM tatte etatsvizwakfti vimocanamAgacataste
tatsAdayati tadvimuYcati te etatpunaH prayuNkte'nuyAjezu so
'nuyAjEScaritvEtadvimocanamAgacati te tatsAdayati tadvimuYcati te etatpunaH
prayuNkte yatsampragfhRAti tadyAM gatimaBiyuNkte tAM gatiM gatvA vimuYcate
yajYaM vA anu prajAstasmAdayaM puruzo yuNkte'Ta vimuYcate'Ta yuNkte tadyAM
gatimaBiyuNkte tAM gatiM gatvAntato vimuYcate sa sAdayati GftAcI sTo DuryO
pAtaMsumne sTaH sumne mA Dattamiti sADvyO sTaH sADO mA
DattamityevEtadAha




1.9.1.[1]

sa yatrAha . izitA dEvyA hotAro BadravAcyAya prezito mAnuzaH sUktavAkAyeti yadato
hotAnvAha sUkta iva tadAha yajamAnAyEvEtadASizamASAste tadvA
etaduparizwAdyajYasyASizamASAste dvayaM tadyasmAduparizwAdyajYasyASizamASAste



1.9.1.[2]

yajYaM vA eza janayati . yo yajata etena hyuktA ftvijastanvate taM
janayantyaTASizamASAste tAmasmE yajYa ASizaM saMnamayati yAmASizamASAste yo
mAjIjanateti tasmAdvA uparizwAdyajYasyASizamASAste



1.9.1.[3]

devAnvA eza prIRAti . yo yajata etena yajYenargBiriva tvadyajurBiriva
tvadAhutiBiriva tvatsa devAnprItvA tezvapitvI Bavati tezvapitvI
BUtvATASizamASAste tAmasmE devA ASizaM saMnamayanti yAmASizamASAste yo no
'prEzIditi tasmAdvA uparizwAdyajYasyASizamASAste



1.9.1.[4]

aTa pratipadyate . idaM dyAvApfTivI BadramaBUditi BadraM hyaBUdyo yajYasya
saMsTAmagannArDma sUktavAkamuta namovAkamityuBayaM vA etadyajYa eva
yatsUktavAkaSca namovAkaScArAtsma yajYamavidAma yajYamityevEtadAhAgne tvaM
sUktavAgasyupaSrutI divaspfTivyorityagnimevEtadAha tvaM
sUktavAgasyupaSfRvatyoranayordyAvApfTivyorityomanvatI te'sminyajYe yajamAna
dyAvApfTivI stAmityannavatyO te sminyajYe yajamAna dyAvApfTivI
stAmityevEtadAha



1.9.1.[5]

SaMgavI jIvadAnU iti . SaMgavI te jIvadAnU stAmityevEtadAhAtrasnU apravede iti mAha
kasmAccana pratrAsIrmo ta idaM puzwaM kaScana pravidatetyevEtadAha



1.9.1.[6]

urugavyUtI aBayaMkftAviti . urugayUtI te'Baye stAmityevEtadAha vfzwidyAvA
rItyApeti vfzwimatyO te stAmityevEtadAha



1.9.1.[7]

SamBuvO mayoBuvAviti . SamBuvO te mayoBuvO stAmityevEtadAhorjasvatI ca
payasvatI ceti rasavatyO ta upajIvanIye stAmityevEtadAha



1.9.1.[8]

sUpacaraRA ca svaDicaraRAceti . sUpacaraRAha te'sAvastu yAmaDastAdupacarasi
svaDicaraRo ta iyamastu yAmuparizwAdaDicarasItyevEtadAha tayorAvidIti
tayoranomanyamAnayorityevEtadAha



1.9.1.[9]

agniridaM haviH ajuzatAvIvfData maho jyAyo'kfteti tadAgneyamAjyaBAgamAha
soma idaM havirajuzatAvIvfData maho jyAyo'kfteti
tatsOmyamAjyaBAgamAhAgniridaM havirajuzatAvIvfData maho jyAyo'kfteti tadya
eza uBayatrAcyuta AgneyaH puroqASo Bavati tamAha



1.9.1.[10]

aTa yaTAdevatam . devA AjyapA AjyamajuzantAvIvfDanta maho jyAyo'krateti
tatprayAjAnuyAjAnAha prayAjAnuyAjA vE devA AjyapA agnirhotreRedaM
havirajuzatAvIvfData maho jyAyo'kfteti tadagniM hotreRAhAjuzatetyevaM yA izwA
devatA Bavanti tAH sampaSyatyasO havirajuzatAsO havirajuzateti
tadyajYasyEvEtatsamfdDimASAste yadDi devA havirjuzante tena hi mahajjayati
tasmAdAhAjuzatetyavIvfDateti yadvE devA havirjozayante tadapi girimAtraM kurvate
tasmAdAhAvIvfDateti



1.9.1.[11]

maho jyAyo'krateti . yajYo vE devAnAM mahastaM hyetajjyAyAMsamiva kurvate
tasmAdAha maho jyAyo'krateti



1.9.1.[12]

asyAmfDedDotrAyAM devaMgamAyAmiti . asyAM rADnotu hotrAyAM
devaMgamAyAmityevEtadAhASAste'yaM yajamAno'sAviti nAma gfhRAti tadenam
pratyakzamASizA sampAdayati



1.9.1.[13]

dIrGAyutvamASAsta iti . sA yAmutrottarA devayajyA tadiha pratyakzM dIrGAyutvam



1.9.1.[14]

suprajAstvamASAsta iti . tadyadamutra BUyo havizkaraRaM tadiha pratyakzM
suprajAstvaM praSAsanaM sa kuryAdya evaM kuryAduttarAM devayajyAmASAsta iti tveva
brUyAttadeva jIvAtuM tatprajAM tatpaSUn



1.9.1.[15]

BUyo havizkaraRamASAsta iti tadveva tatsajAtavanasyAmASAsta iti prARA vE sajAtAH
prAROrhi saha jAyate tatprARAnASAste



1.9.1.[16]

divyaM DAmASAsta iti . devaloke me'pyasaditi vE yajate yo yajate taddevaloka
evEnametadapitvinaM karoti yadanena havizASAste tadaSyAttadfDyAditi yadanena
havizASAste tadasmE sarvaM samfDyatAmityevEtadAha



1.9.1.[17]

tA vA etAH . paYcASizaH karoti tisra iqAyAM tA azwAvazwAkzarA vE gAyatrI vIryaM
gAyatrI vIryamevEtadASizo'BisaMpAdayati



1.9.1.[18]

nAto BUyasIH kuryAt . atiriktaM ha kuryAdyadato BUyasIH kuryAdyadvE
yajYasyAtiriktaM dvizantaM hAsya tadBrAtfvyamaByatiricyate tasmAnnAto BUyasIH
kuryAt



1.9.1.[19]

apIdvE kanIyasIH sapta . tadasmE devA rAsantAmiti tadasmE devA
anumanyantAmityevEtadAha tadAgnirdevo deveByo vanutAM vayamagneH pari
mAnuzA iti tadagnirdevo deveByo vanutAM vayamagneraDyasmA etadvanavAmahA
ityevEtadAha



1.9.1.[20]

izwaM ca vittaM ceti . Ezizuriva vA etadyajYaM tamavidaMstasmAdAhezwaM ca vittaM
cetyuBe cEnaM dyAvApfTivI aMhasaspAtAmityuBe cEnaM dyAvApfTivI
AttergopAyatAmityevEtadAha



1.9.1.[21]

tadu hEka AhuH . uBe ca meti taTA hotASiza AtmAnaM nAntaretIti tadu taTA na
brUyAdyajamAnasya vE yajYa ASIH kiM nu tatrartvijAM yAM vE kAM ca yajYa ftvija
ASizamASAsate yajamAnasyEva sA na ha sa etAM kva canASizaM pratizWApayati ya
AhoBe ca meti tasmAdu brUyAduBe cEnamityeva



1.9.1.[22]

iha gatirvAmasyeti . tadyadeva yajYasya sADu tadevAsminnetaddaDAti tasmAdAheha
gatirvAmasyeti



1.9.1.[23]

idaM ca namo deveBya iti tadyajYasyEvEtatsaMsTAM gatvA namo deveByaH karoti
tasmAdAhedaM ca namo deveBya iti



1.9.1.[24]

aTa SamyorAha . Samyurha vE bArhaspatyo'YjasA yajYasya saMsTAM vidAM cakAra sa
devalokamapIyAya tattadantarhitamiva manuzyeBya Asa



1.9.1.[25]

tadvA fzIRAmanuSrutamAsa . Samyurha vE bArhaspatyo'YjasA yajYasya saMsTAM
vidAM cakAra sa devalokamapIyAyeti te tAmeva yajYasya saMsTAmupAyanyAM
SamyurbArhaspatyo'vedyacamyorabruvaMstAmvevEza etadyajYasya saMsTAmupEti
yAM SamyurbArhaspatyo'vedyacamyorAha tasmAdvE SamyorAha



1.9.1.[26]

sa pratipadyate . tacaMyorAvfRImaha iti tAM yajYasya saMsTAmAvfRImahe yAM
SamyurbArhaspatyo'vedityevEtadAha



1.9.1.[27]

gAtuM yajYAya gAtuM yajYapataya iti . gAtuM hyeza yajYAyecati gAtuM yajYapataye yo
yajYasya saMsTAM dEvI svastirastu naH svastirmAnuzeBya iti svasti no devatrAstu
svasti manuzyatretyevEtadAhorDvaM jigAtu BezajamityUrDvaM no'yaM yajYo
devalokaM jayatvityevEtadAha



1.9.1.[28]

SaM no astu dvipade SaM catuzpada iti . etAvadvA idaM sarvaM yAvaddvipAccEva
catuzpAcca tasmA evEtadyajYasya saMsTAM gatvA SaM karoti tasmAdAha SaM no astu
dvipade SaM catuzpada iti



1.9.1.[29]

aTAnayetyupaspfSati . amAnuza iva vA etadBavati yadArtvijye pravfta iyaM vE
pfTivI pratizWA tadasyAmevEtatpratizWAyAM pratizWati tadu Kalu
punarmAnuzo Bavati tasmAdanayetyupaspfSati




1.9.2.[1]

te vE patnIH saMyAjayizyantaH pratiparAyanti . juhUM ca sruvaM cADvaryurAdatte
vedaM hotAjyavilApanImagnIt



1.9.2.[2]

tadDEkezAmaDvaryuH . pUrveRAhavanIyaM paryeti tadu taTA na kuryAdbahirDA
ha yajYAtsyAdyatteneyAt



1.9.2.[3]

jaGaneno hEva patnIm . ekezAmaDvaryureti no eva taTA kuryAtpUrvArDo vE
yajYasyADvaryurjaGanArDaH patnI yaTA BasattaH SiraH pratidaDyAdevaM
tadbahirDA hEva yajYAtsyAdyatteneyAt



1.9.2.[4]

antareRo hEva patnIm . ekezAmaDvaryureti no eva taTA kuryAdantariyAdDa
yajYAtpatnIM yatteneyAttasmAdu pUrveREva gArhapatyamantareRAhavanIyaM cEti taTA
ha na bahirDA yajYAdBavati yaTo evAdaH pracarannantareRa saMcarati sa u
evAsyEza saMcaro Bavati



1.9.2.[5]

aTa patnIH saMyAjayanti . yajYAdvE prajAH prajAyante yajYAtprajAyamAnA
miTunAtprajAyante miTunAtprajAyamAnA antato yajYasya prajAyante tadenA
etadantato yajYasya miTunAtprajananAtprajanayati tasmAnmiTunAtprajananAdantato
yajYasyemAH prajAH prajAyante tasmAtpatnIH saMyAjayanti



1.9.2.[6]

catasro devatA yajati . catasro vE miTunaM dvandvaM vE miTunaM dve dve hi Kalu
Bavato miTunamevEtatprajanane kriyate tasmAccatasro devatA yajati



1.9.2.[7]

tA vA Ajyahavizo Bavanti . reto vA AjyaM reta evEtatsiYcati tasmAdAjyahavizo
Bavanti



1.9.2.[8]

tenopAMSu caranti . tira iva vE miTunena caryate tira ivEtadyadupAMSu
tasmAdupAMSu caranti



1.9.2.[9]

aTa somaM yajati . reto vE somo reta evEtatsiYcati tasmAtsomaM yajati



1.9.2.[10]

aTa tvazwAraM yajati . tvazwA vE siktaM reto vikaroti tasmAttvazwAraM yajati


1.9.2.[11]

aTa devAnAM patnIryajati . patnIzu vE yonO retaH pratizWitaM tattataH prajAyate
tatpatnIzvEvEtadyonO retaH siktaM pratizWApayati tattataH prajAyate
tasmAddevAnAM patnIryajati



1.9.2.[12]

sa yatra devAnAM patnIryajati . tatpurastAttiraH karotyupa ha vE tAvaddevatA Asate
yAvanna samizwayajurjuhvatIdaM nu no juhvatviti tABya evEtattiraH karoti
tasmAdimA mAnuzya striyastira ivEva puMso jiGatmanti yA iva tu tA iveti ha smAha
yAjYavalkyaH



1.9.2.[13]

aTAgniM gfhapatiM yajati . ayaM vA agnirloka imamevEtallokamimAH prajA
aBiprajanayati tA imaM lokamimAH prajA aBiprajAyante tasmAdagniM gfhapatiM
yajati



1.9.2.[14]

tadiqAntaM Bavati . na hyatra pariDayo Bavanti na prastaro yatra vA adaH
prastareRa yajamAnaM svagAkaroti patiM vA anu jAyA tadevAsyApi patnI svagAkftA
BavatIyasi taM ha kuryAdyatprastarasya rUpaM kuryAttasmAdiqAntameva syAduto
prastarasyEva rUpaM kriyate



1.9.2.[15]

sa yadi prastarasya rUpaM kuryAt . yaTEvAdaH prastareRa yajamAnaM
svagAkarotyevamevEtatpatnIM svagAkaroti



1.9.2.[16]

sa yadi prastarasya rUpaM kuryAt . vedasyEkaM tfRamAcidyAgraM juhvAmanakti
maDyaM sruve buDnaM sTAlyAm



1.9.2.[17]

aTAgnIdAhAnuprahareti . tUzRImevAnuprahftya cakzuzpA agne'si cakzurme
pAhItyAtmAnamupaspfSAte tano apyAtmAnaM nAnupravfRakti



1.9.2.[18]

aTAha saMvadasveti . agAnagnIdagaMcrAvaya OzawsvagA dEvyA hotfByaH
svastirmAnuzeByaH SaMyorbrUhIti



1.9.2.[19]

aTa juhUM ca sruvaM ca sampragfhRAti . ado hEvAhutiM karoti yadanaktyAhutirBUtvA
devalokaM gacAditi tasmAjjuhUM ca sruvaM ca sampragfhRAti



1.9.2.[20]

sa vA agnaye sampragfhRAti . agne'dabDAyo'SItametyamfto
hyagnistasmAdAhAdabDAyavityaSItametyaSizWo hyagnistasmAdAhASItameti pAhi mA
didyoH pAhi prasityE pAhi durizwyE pAhi duradmanyA iti sarvAByo mArttiByo
gopAyetyevEtadAhAvizaM naH pituM kfRvityannaM vE pituranamIvaM na
idamakilvizamannaM kurvityevEtadAha suzadA yonAvityAtmanyetadAha svAhA vAqiti
tadyaTA vazawkftaM hutamevamasyEtadBavati



1.9.2.[21]

aTa vedaM patnI visraMsayati . yozA vE vedirvfzA vedo miTunAya vE ved!aH
kriyate'Ta yadenena yajYa upAlaBate miTunamevEtatprajananaM kriyate



1.9.2.[22]

aTa yatpatnI visraMsayati . yozA vE patnI vfzA vedo miTunamevEtatprajananaM
kriyate tasmAdvedaM patnI visraMsayati



1.9.2.[23]

sA visraMsayati . vedo'si yena tvaM deva veda deveByo vedo'Bavastena mahyaM
vedo BUyA iti yadi yajuzA cikIrzedetenEva kuryAt



1.9.2.[24]

tamA vedeH saMstfRAti . yozA vE vedirvfzA vedaH paScAdvE parItya vfzA
yozAmaDidravati paScAdevEnAmetatparItya vfzRA vedenADidrAvayati tasmAdA
vedeH saMstfRAti



1.9.2.[25]
aTa samizwayajurjuhoti . prANne yajYo'nusaMtizWAtA ityaTa yadDutvA
samizwayajuH patnIH saMyAjayetpratyaNNu hEvAsyEza yajYaH saMtizWeta tasmAdvA
etarhi samizwayajurjuhoti prANne yajYo'nusaMtizWAtA iti



1.9.2.[26]

aTa yasmAtsamizwayajurnAma . yA vA etena yajYena devatA hvayati yABya eza
yajYastAyate sarvA vE tattAH samizwA Bavanti tadyattAsu sarvAsu
samizwAsvaTEtajjuhoti tasmAtsamizwayajurnAma



1.9.2.[27]

aTa yasmAtsamizwayajurjuhoti . yA vA etena yajYena devatA hvayati yABya eza
yajYastAyata upa ha vE tA Asate yAvanna samizwayajurjuhvatIdaM nu no juhvatviti tA
evEtadyaTAyaTaM vyavasfjati yatra yatrAsAM caraRaM tadanu yajYaM vA etadajIjanata
yadenamatata taM janayitvA yatrAsya pratizWA tatpratizWApayati
tasmAtsamizwayajurjuhoti



1.9.2.[28]

sa juhoti . devA gAtuvida iti gAtuvido hi devA gAtuM vittveti yajYaM vittvetyevEtadAha
gAtumiteti tadetena yaTAyaTaM vyavasfjati manasaspata imaM deva yajYaM svAhA
vAtte DA ityayaM vE yajYo yo'yaM pavate tadimaM yajYaM samBftyEtasminyajYe
pratizWApayati yajYena yajYaM saMdaDAti tasmAdAha svAhA vAte DA iti



1.9.2.[29]

aTa barhirjuhoti . ayaM vE loko barhirozaDayo barhirasminnevEtalloka
ozaDIrdaDati tA imA asmiMloka ozaDayaH pratizWitAstasmAdbarhirjuhoti



1.9.2.[30]

tAM vA atiriktAM juhoti . samizwayajurhyevAnto yajYasya yadDyUrDvaM
samizwayajuzo'tiriktaM tadyadA hi samizwayajurjuhotyaTEtAByo juhoti tasmAdimA
atiriktA asammitA ozaDayaH prajAyante



1.9.2.[31]

sa juhoti . saM barhiraNktAM havizA Gftena samAdityErva!suBiH saM marudBiH
samindro viSvadeveBiraNktAM divyaM naBo gacatu yatsvAheti



1.9.2.[32]

aTa praRItA dakziRataH parItya ninayati . yuNkte vA etadyajYaM yadenaM tanute sa
yanna ninayetparANu hAvimukta eva yajYo yajamAnaM prakziRIyAttaTo ha yajYo
yajamAnaM na prakziRAti tasmAtpraRItA dakziRataH parItya ninayati



1.9.2.[33]

sa ninayati . kastvA vimuYcati sa tvA vimuYcati kasmE tvA vimuYcati tasmE tvA
vimuYcati pozAyeti tatpuzwimuttamAM yajamAnAyA nirAha sa yenEva praRayati tena
ninayati yena hyeva yogyaM yuYjanti tena vimuYcanti yoktreRa hi yogyaM yuYjanti
yoktreRa vimuYcantyaTa PalIkaraRANkapAlenADo'DaH kfzRAjinamupAsyati
rakzasAM BAgo'sIti



1.9.2.[34]

devASca vA asurASca . uBaye prAjApatyAH paspfDira etasminyajYe prajApatO pitari
saMvatsare'smAkamayaM BavizyatyasmAkamayaM BavizyatIti



1.9.2.[35]

tato devAH . sarvaM yajYaM saMvfjyATa yatpApizWaM yajYasya
BAgaDeyamAsIttenEnAnniraBajannasnA paSoH PalIkaraRErhaviryajYAtsunirBaktA
asannityeza vE sunirBakto yaM BAginaM nirBajantyaTa yamaBAgaM
nirBajantyEva sa tAvacaMsata uta hi vaSo labDvAha kiM mA baBakTeti sa
yamevEByo devA BAgamakalpayaMstamevEBya eza etadBAgaM karotyaTa
yadaDo'DaH kfzRAjinamupAsyatyanagnAvevEBya etadanDe tamasi praveSayati
taTo evAsfkpaSo rakzasAM BAgo'sItyanagnAvanDe tamasi praveSayati
tasmAtpaSostedanIM na kurvanti rakzasAM hi sa BagaH




1.9.3.[1]

saMsTite yajYe . dakziRataH parItya pUrRapAtraM ninayati taTA hyudagBavati
tasmAddakziRataH parItya pUrRapAtraM ninayati devaloke me'pyasaditi vE yajate yo
yajate so'syEza yajYo devalokamevABiprEti tadanUcI dakziRA yAM dadAti sEti
dakziRAmanvAraBya yajamAnaH



1.9.3.[2]

sa eza devayAno vA pitfyARo vA panTAH . taduBayato'gniSiKe samozantyO
tizWataH prati tamozato yaH pratyuzyo'tyu taM sfjate yo'tisfMjyaH
SAntirApastadetamevEtatpanTAnaM Samayati


1.9.3[[.]]3

pUrRaM ninayati sarvaM vE pUrRaM sarveREvEnametacamayati saMtatamavyavacinnaM
ninayati saMtatenEvEnametadavyavacinnena zamayati



1.9.3.[4]

yadveva pUrRapAtraM ninayati . yadvE yajYasya miTyA kriyate vyasya tadvfhanti
kzaRvanti SAntirApastadadBiH SAntyA Samayati tadadBiH saMdaDAti



1.9.3.[5]

pUrRaM ninayati . sarvaM vE pUrRaM sarveREvEtatsaMdaDAti saMtatamavyavacinnaM
ninayati saMtatenEvEtadavyavacinnena saMdaDAti



1.9.3.[6]

tadaYjalinA pratigfhRAti . saM varcasA payasA saM tanUBiraganmahi manasA saM Sivena
tvazwA sudatro vidaDAtu rAyo'numArzwu tanno yadvilizwamiti yadvivfQaM
tatsaMdaDAti



1.9.3.[7]

aTa muKamupaspfSate . dvayaM tadyasmAnmuKamupaspfSate'mftaM vA Apo
'mftenEvEtatsaMspfSata etadu cEvEtatkarmAtmaNkurute tasmAnmuKamupaspfSate



1.9.3.[8]

aTa vizRukramAn kramate . devAnvA eza prIRAti yo yajata etena yajYena'rgBiriva
tvadyajurBiriva tvadAhutiBiriva tvatsa devAnprItvA tezvapitvI Bavati tezvapitvI
BUtvA tAnevABiprakrAmati



1.9.3.[9]

yadveva vizRukramAn kramate . yajYo vE vizRuH sa deveBya imAM vikrAntiM
vicakrame yEzAmiyaM vikrAntiridameva praTamena padena
paspArATedamantarikzaM dvitIyena divamuttamenEtAmvevEza etasmE
vizRuryajYo vikrAntiM vikramate tasmAdvizRukramAn kramate tadvA ita eva
parAcInaM BUyizWA iva kramante



1.9.3.[10]
tadu tatpfTivyAM vizRurvyakraMsta . gAyatreRa candasA tato nirBakto yo
'smAndvezwi yaM ca vayaM dvizmo'ntarikze vizRurvyakraMsta trEzwuBena candasA
tato nirBakto yo'smAndvezwi yaM ca vayaM dvizmo divi vizRurvyakraMsta jAgatena
candasA tato nirBakto yo'smAndvezwi yaM ca vayaM dvizma
ityevamimAMllokAntsamAruhyATEzA gatirezA pratizWA ya eza tapati tasya ye
raSmayaste sukfto'Ta yatparaM BAH prajApatirvA sa svargo vA
lokastadevamimAMllokAntsamAruhyATEtAM gatimetAM pratizWAM gacati
parastAttvevArvANkrameta ya ito'nuSAsanaM cikIrzeddUyaM tadyasmAtparastAdarvAN
kramate 1.9.3'pasaraRato ha vA agre devA jayanto'jayan . divamevAgre
'TedamantarikzamaTeto'napasaraRAtsapatnAnanudanta taTo evEza
etadapasaraRata evAgre jayaYjayati divamevAgre'TedamantarikzamaTeto
'napasaraRAtsapatnAnnudata iyaM vE pfTivI pratizWA tadasyAmevEtatpratizWAyAM
pratitizWati



1.9.3.[11]

tadu taddivi vizRurvyakraMsta . jAgatena candasA tato nirBakto yo'smAndvezwi yaM
ca vayaM dvizmo'ntarikze vizRurvyakraMsta trEzwuBena candasA tato nirBakto
yo'smAndvezwi yaM ca vayaM dvizmaH pfTivyAM vizRurvyakraMsta gAyatreRa candasA
tato nirBakto yo'smAndvezwi yaM ca vayaM dvizmo'smAdannAdasyE pratizWAyA
ityasyAM hIdaM sarvamannAdyaM pratizWita tasmAdAhAsmAdannAdasyE pratizWAyA
iti



1.9.3.[12]

aTa prANprekzate . prAcI hi devAnAM diktasmAtprANprekzate



1.9.3.[13]

sa prekzate . aganma svariti devA vE svaraganma devAnityevEtadAha saM
jyotizABUmeti saM devEraBUmetyevEtadAha



1.9.3.[14]

aTa sUryamudIkzate . sEzA gatirezApratizWA tadetAM gatimetAM pratizWAM gacati
tasmAtsUryamudIkzate



1.9.3.[15]

sa udIkzate . svayamBUrasi SrezWo raSmirityeza vE SrezWo
raSmiryatsUryastasmAdAha svayamBUrasi SrezWo raSmiriti varcodA asi varco me
dehIti tvevAhaM bravImIti ha smAha yAjYavalkyastadDyeva brAhmaRenEzWavyaM
yadbrahmavarcasI syAdityuto ha smAhOpoditeya eza vAva mahyaM gA dAsyati godA
gA me dehItyevaM yaM kAmaM kAmayate so'smE kAmaH samfDyate


1.9.3.[16]

aTAvartate . sUryasyAvftamanavAvarta iti tadetAM gatimetAM pratizWAM
gatvEtasyEvAvftamanvAvartate



1.9.3.[17]

aTa gArhapatyamupatizWate . dvayaM tadyasmAdgArhapatyamupatizWate gfhA vE
gArhapatyo gfhA vE pratizWA tadgfhezvevEtatpratizWAyAM pratitizWati
yAvadvevAsyeha mAnuzamAyustasmA evEtadupatizWate
tasmAdgArhapatyamupatizWate



1.9.3.[18]

sa upatizWate . agne gfhapate sugfhapatistvayAgne'haM gfhapatinA BUyAsaM
sugfhapatistvaM mayAgne gfhapatinA BUyA iti nAtra tirohitamivAstyasTUri nO
gArhapatyAni santvityanArttAni nO gArhapatyAni santvityevEtadAha SataM himA iti
SataM varzARi jIvyAsamityevEtadAha tadapyetadbruvannAdriyetApi hi BUyAMsi
SatAdvarzeByaH puruzo jIvati tasmAdapyetadbruvannAdriyeta



1.9.3.[19]

aTAvartate . sUryasyAvftamanvAvarta iti tadetAM gatimetAM pratizWAM
gatvEtasyEvAvftamanvAvartate



1.9.3.[20]

aTa putrasya nAma gfhRAti . idaM me'yaM vIryaM putro'nusaMtanavaditi yadi putro
na syAdapyAtmana eva nAma gfhRIyAt



1.9.3.[21]

aTAhavanIyamupatizWate . prANne yajYo'nusaMtizWAtA iti tUzRImupatizWateaTa
vrataM visfjate . idamahaM ya evAsmi so'smItyamAnuza iva vA etadBavati
yadvratamupEti na hi tadavakalpate yadbrUyAdidamahaM satyAdanftamupEmIti tadu
Kalu punarmAnuzo Bavati tasmAdidamahaM ya evAsmi sA'smItyevaM vrataM
visfjeta

2.1.1.

2.1.1.[1]

sa yadvA itaScetaSca samBarati . tatsamBArARAM samBAratvaM yatra
yatrAgnernyaktaM tatastataH samBarati tadyaSaseva tvadevEnametatsamarDayati
paSuBiriva tvanmiTuneneva tvatsamBaran



2.1.1.[2]

aTolliKati . tadyadevAsyE pfTivyA aBizWitaM vABizWyUtaM vA tadevAsyA
etadudDantyaTa yajYiyAyAmeva pfTivyAmADatte tasmAdvA ulliKati



2.1.1.[3]

aTAdBiraByukzati . eza vA apAM samBAro yadadBiraByukzati tadyadapaH
samBaratyannaM vA Apo'nnaM hi vA ApastasmAdyademaM lokamApa
AgacantyaTehAnnAdyaM jAyate tadannAdyenEvEnametatsamarDayati



2.1.1.[4]

yozA vA ApaH . vfzAgnirmiTunenEvEnametatprajananena samarDayatyadBirvA
idaM sarvamAptamadBirevEnametadAptvADatte tasmAdapaH samBarati



2.1.1.[5]

aTa hiraRyaM samBarati . agnirha vA apo'BidaDyO miTunyABiH syAmiti tAH
sambaBUva tAsu retaH prAsiYcattadDiraRyamaBavattasmAdetadagnisaMkASamagnerhi
retastasmAdapsu vindantyapsu hi prAsiYcattasmAdenena na DAvayati na kiM cana
karotyaTa yaSo devaretasaM hi tadyaSasEvEnametatsamarDayati saretasameva
kftsnamagnimADatte tasmAdDiraRyaM samBarati



2.1.1.[6]

aTozAntsamBarati . asO ha vE dyOrasyE pfWivyA etAnpaSUnpradadO
tasmAtpaSavyamUzaramityAhuH paSavo hyevEte sAkzAdeva
tatpaSuBirevEnametatsamarDayati te'muta AgatA asyAM pfTivyAm
pratizWitAstamanayordyAvApfTivyo rasaM manyante
tadanayorevEnametaddyAvApfTivyo rasena samarDayati tasmAdUzAntsamBarati



2.1.1.[7]

aTAKukarIzaM samBarati . AKavo ha vA asyE pfTivyE rasaM vidustasmAtte'Do
'Da imAM pfTivIM carantaH pIvizWA asyE hi rasaM viduste yatra te'syE pfTivyE
rasaM vidustata utkiranti tadasyA evEnametatpfTivyE rasena samarDayati
tasmAdAKukarIzaM samBarati purIzya iti vE tamAhuryaH SriyaM gacati samAnaM
vE purIzaM ca karIzaM ca tadetasyEvAvarudDE tasmAdAKukarIzaM samBarati



2.1.1.[8]

aTa SarkarAH samBarati . devASca vA asurAScoBaye prAjApatyAH paspfDire sA heyam
pfTivyalelAyadyaTA puzkaraparRamevaM tAM ha sma vAtaH saMvahati sopEva
devAYjagAmopAsurAntsA yatra devAnupajagAma



2.1.1.[9]

tadDocuH . hantemAM pratizWAM dfMhAmahE tasyAM DruvAyAmaSiTilAyAmagnI
AdaDAmahE tato'syE sapatnAnnirBakzyAma iti



2.1.1.[10]

tadyaTA SaNkuBiScarma vihanyAt . evamimAM pratizWAM paryabfMhanta seyaM
DruvASiTilA pratizWA tasyAM DruvAyAmaSiTilAyAmagnI AdaData tato'syE
sapatnAnniraBajan



2.1.1.[11]

taTo evEza etat . imAM pratizWAM SarkarABiH paribfMhate tasyAM
DruvAyAmaSiTilAyAmagnI ADatte tato'syE sapatnAnnirBajati tasmAcarkarAH
samBarati



2.1.1.[12]

tAnvA etAn . paYca samBArAntsamBarati pANkto yajYaH pANktaH paSuH paYcartavaH
saMvatsarasya



2.1.1.[13]

tadAhuH . zaqevartavaH saMvatsarasyeti nyUnamu tarhi miTunaM prajananaM kriyate
nyUnAdvA imAH prajAH prajAyante tacvaHSreyasamuttarAvattasmAtpaYca Bavanti yadyu
zaqevartavaH saMvatsarasyetyagnirevEtezAM zazWastaTo evEtadanyUnaM Bavati



2.1.1.[14]

tadAhuH . nEvEkaM cana samBAraM samBaredityasyAM vA ete sarve pfTivyAm
Bavanti sa yadevAsyAmADatte tatsarvAnsamBArAnApnoti tasmAnnEvEkaM cana
samBAraM samBarediti tadu sameva BaredyadahEvAsyAmADatte
tatsarvAntsamBArAnApnoti yadu samBArEH samBftErBavati tadu Bavati tasmAdu
sameva Baret



2.1.2.


2.1.2.[1]

kfttikAsvagnI AdaDIta . etA vA agninakzatraM yatkfttikAstadvE saloma yo
'gninakzatre'gnI AdaDAtE tasmAtkfttikAsvAdaDIta



2.1.2.[2]

ekaM dve trIRi . catvArIti vA anyAni nakzatrARyaTEtA eva BUyizWA
yatkfttikAstadBUmAnamevEtadupEti tasmAtkfttikAsvAdaDIta



2.1.2.[3]

etA ha vE prAcyE diSo na cyavante . sarvARi ha vA anyAni nakzatrARi prAcyE
diSaScyavante tatprAcyAmevAsyEtaddiSyAhitO BavatastasmAtkfttikAsvAdaDIta



2.1.2.[4]

aTa yasmAnna kfttikAsvAdaDIta . fkzARAM ha vA etA agre patnya AsuH saptarzInu ha
sma vE purarkzA ityAcakzate tA miTunena vyArDyantAmI hyuttarAhi saptarzaya
udyanti pura etA aSamiva vE tadyo miTunena vyfdDaH sa nenmiTunena vyfDyA iti
tasmAnna kfttikAsvAdaDIta



2.1.2.[5]

tadvEva daDIta . agnirvA etAsAM miTunamagninEtA miTunena
samfdDAstasmAdEva daDIta



2.1.2.[6]

rohiRyAmagnI AdaDIta . rohiRyAM ha vE prajApatiH prajAkAmo'gnI AdaDe sa prajA
asfjata tA asya prajAH sfzwA ekarUpA upastabDAstasTU rohiRya ivEva tadvE rohiRyE
rohiRItvaM bahurhEva prajayA paSuBirBavati ya evaM vidvAnrohiRyAmADatte


2.1.2.[7]

rohiRyAmu ha vE paSavaH . agnI AdaDire manuzyARAM kAmaM rohemeti te
manuzyARAM kAmamarohanyamu hEva tatpaSavo manuzyezu kAmamarohaMstamu
hEva paSuzu kAmaM rohati ya evaM vidvAnrohiRyAmADatte



2.1.2.[8]

mfgaSIrze'gnI AdaDIta . etadvE prajApateH Siro yanmfgaSIrzaM SrIrvE SiraH SrIrhi
vE SirastasmAdyo'rDasya SrezWo BavatyasAvamuzyArDasya Sira ityAhuH SriyaM
ha gacati ya evaM vidvAnmfgaSIrza ADatte



2.1.2.[9]

aTa yasmAnnA mfgaSIrza AdaDIta . prajApatervA etacarIraM yatra vA enaM
tadAveDyaMstadizuRA trikARqenetyAhuH sa etacarIramajahAdvAstu vE
SarIramayajYiyaM nirvIryaM tasmAnna mfgaSIrza AdaDIta



2.1.2.[10]

tadvEva daDIta . na vA etasya devasya vAstu nAyajYiyaM na SarIramasti
yatprajApatestasmAdEva daDIta punarvasvoH punarADeyamAdaDIteti



2.1.2.[11]

PalgunIzvagnI AdaDIta . etA vA indranakzatraM yatPalgunyo'pyasya
pratinAmnyo'rjuno ha vE nAmendro yadasya guhyaM nAmArjunyo vE nAmEtAstA
etatparo'kzamAcakzate Palgunya iti ko hyetasyArhati guhyaM nAma grahItumindro
vE yajamAnastatsva evEtannakzatre'gnI ADatta indro yajYasya devatEteno
hAsyEtatsendramagnyoDeyaM Bavati pUrvayorAdaDIta purastAtkraturhEvAsme
BavatyuttarayorAdaDIta SvaHSreyasaM hEvAsmA uttarAvadBavati



2.1.2.[12]

haste'gnIyAdaDIta . ya icetpra me dIyeteti tadvA anuzWyA yadDastena pradIyate
pra hEvAsmE dIyate



2.1.2.[13]

citrAyAmagnI AdaDIta . devASca vA asurAScoBaye prAjApatyAH paspfDire ta uBaya
evAmuM lokaM samArurukzAM cakrurdivameva tato'surA rOhiRamityagniM cikyire
'nenAmuM lokaM samArokzyAma iti


2.1.2.[14]

indro ha vA IkzAM cakre . imaM cedvA ime cinvate tata eva no'BiBavantIti sa
brAhmaRo bruvARa ekezwakAM prabaDyeyAya



2.1.2.[15]

sa hovAca . hantAhamimAmapyupadaDA iti taTeti tAmupADatta
tezAmalpakAdevAgnirasaMcita Asa



2.1.2.[16]

aTa hovAca . anvA ahaM tAM dAsye yA mameheti tAmaBipadyAbabarha
tasyAmAvfQAyAmagnirvyavaSaSAdAgnervyavaSAdamanvasurA vyavaSeduH sa tA
evezWkA vajrAn kftvA grIvAH praciceda



2.1.2.[17]

ta ha devAH sametyocuH . citra vA aBUma ya iyataH sapatnAnavaDizmeti tadvE
citrAyE citrAtvaM citraM ha Bavati hanti sapatnAnhanti dvizantaM BrAtfvyaM ya evaM
vidvAMScitrAyAmADatte tasmAdetatkzatriya eva nakzatramupertsejjiGAMsatIva
hyeza sapatnAnvIva jigIzate



2.1.2.[18]

nAnA ha vA etAnyagre kzatrARyAsuH . yaTEvAsO sUrya evaM tezAmeza udyanneva
vIryaM kzatramAdatta tasmAdAdityo nAma yadezAM vIryaM kzatramAdatta



2.1.2.[19]

te ha devA UcuH . yAni vE tAni kzatrARyaBUvanna vE tAni kzatrARyaBUvanniti tadvE
nakzatrARAM nakzatratvaM tasmAdu sUryanakzatra eva syAdeza hyezAM vIryaM
kzatramAdatta yadyu nakzatrakAmaH syAdetadvA anaparAdDaM nakzatraM yatsUryaH
sa etenEva puRyAhena yadetezAM nakzatrARAM kAmayeta tadupertsettasmAdu
sUryanakzatra eva syAt



2.1.3.


2.1.3.[1]

vasanto grIzmo varzAH . te devA ftavaH SaradDemantaH SiSiraste pitaro ya
evApUryate'rDamAsaH sa devA yo'pakzIyate sa pitaro'hareva devA rAtriH pitaraH
punarahnaH pUrvAhRo devA aparAhRaH pitaraH



2.1.3.[2]

te vA eta ftavaH . devAH pitaraH sa yo hEvaM vidvAndevAH pitara iti hvayatyA hAsya
devA devahUyaM gacantyA pitaraH pitfhUyamavanti hEnaM devA devahUye'vanti pitaraH
pitfhUye ya evaM vidvAndevAH pitara iti hvayati



2.1.3.[3]

sa yatrodagAvartate . devezu tarhi Bavati devAMstarhyaBigopAyatyaTa yatra
dakziRAvartate pitfzu tarhi Bavati pitFMstarhyaBigopAyati



2.1.3.[4]

sa yatrodagAvartate . tarhyagnI AdaDItApahatapApmAno devA apa pApmAnaM hate
'mftA devA nAmftatvasyASAsti sarvamAyureti yastarhyADatte'Ta yatra dakziRAvartate
yastarhyADatte'napahatapApmAnaH pitaro na pApmAnamapahate martyAH pitaraH
purA hAyuzo mriyate yastarhyADatte



2.1.3.[5]

brahmEva vasantaH . kzatraM grIzmo viqeva varzAstasmAdbrAhmaRo vasanta
AdaDIta brahma hi vasantastasmAtkzatriyo grIzma AdaDIta kzatraM hi
grIzmastasmAdvESyo varzAsvAdaDIta viqQi varzAH



2.1.3.[6]

sa yaH kAmayeta . brahmavarcasI syAmiti vasante sa AdaDIta brahma vE vasanto
brahmavarcasI hEva Bavati



2.1.3.[7]

aTa yaH kAmayeta . kzatraM SriyA yaSasA syAmiti grIzme sa AdaDIta kzatraM vE
grIzmaH kzatraM hEva SriyA yaSasA Bavati



2.1.3.[8]

aTa yaH kAmayeta . bahuH prajayA paSuBiH syAmiti varzAsu sa AdaDIta viqvE
varzA annaM viSo bahurhEva prajayA paSuBirBavati ya evaM vidvAnvarzAsvADatte


2.1.3.[9]

te vA eta ftavaH . uBaya evApahatapApmAnaH sUrya evEzAM pApmano
'pahantodyannevEzAmuBayezAM pApmAnamapahanti tasmAdyadEvEnaM kadA ca
yajYa upanamedaTAgnI AdaDIta na SvaHSvamupAsIta ko hi manuzyasya Svo veda



2.1.4.



2.1.4.[1]

yadaharasya Svo'gnyADeyaM syAt . divEvASnIyAnmano ha vE devA
manuzyasyAjAnanti te'syEtacvo'gnyADeyaM viduste'sya viSve devA gfhAnAgacanti te
'sya gfhezUpavasanti sa upavasaTaH



2.1.4.[2]

tannvevAnavakxptaM yo manuzyezvanaSnatsu pUrvo'SnIyAdaTa kimu yo
devezvanaSnatsu pUrvo'SnIyAttasmAdu divEvASnIyAttadvapi kAmameva
naktamaSnIyAnno hyanAhitAgnervratacaryAsti mAnuzo hyevEza tAvadBavati
yAvadanAhitAgnistasmAdvapi kAmameva naktamaSnIyAt



2.1.4.[3]

tadDEke'jamupabaDnanti . Agneyo'jo'gnereva sarvatvAyeti vadantastadu taTA na
kuryAdyadyasyAjaH syAdagnIDa evEnaM prAtardadyAttenEva taM kAmamApnoti
tasmAdu tannAdriyeta



2.1.4.[4]

aTa cAtuzprASyamodanaM pacanti . candAMsyanena prIRIma iti yaTA yena vAhanena
syantsyantsyAttatsuhitaM kartavE brUyAdevametaditi vadantastadu taTA na
kuryAdyadvA asya brAhmaRAH kule vasantyftvijaScAnftvijaSca tenEva taM kAmamApnoti
tasmAdu tannAdriyeta



2.1.4.[5]

tasya sarpirAsecanaM kftvA . sarpirAsicyASvatTIstisraH samiDo GftenAnvajya
samidvatIBirGftavatIBirfgBiraByAdaDati SamIgarBametadApnuma iti vadantaH
sa yaH purastAtsaMvatsaramaByAdaDyAtsa ha taM kAmamApnuyAttasmAdu
tannAdriyeta


2.1.4.[6]

tadu hovAca BAllaveyaH . yaTA vA anyatkarizyantso
'nyatkuryAdyaTAnyadvadizyantso'nyadvadedyaTAnyena paTEzyantso'nyena
pratipadyetEvaM tadya etaM cAtuzprASyamodanaM pacedaparAdDireva seti na hi
tadavakalpate yasminnagnAvfcA vA sAmnA vA yajuzA vA samiDaM
vAByAdaDyAdAhutiM vA juhuyAdyattaM dakziRA vA hareyuranu vA gamayeyurdakziRA
vA hyenaM harantyanvAhAryapacano BavizyatItyanu vA gamayanti



2.1.4.[7]

aTa jAgrati devAH . taddevAnevEtadupAvartate sa sadevataraH SrAntatarastapasvitaro
'gnI ADatte tadvapi kAmameva svapyAnno hyanAhitAgnervratacaryAsti mAnuzo
hyevEza tAvadBavati yAvadanAhitAgnistasmAdvapi kAmameva svapyAt



2.1.4.[8]

tadDEke'nudite maTitvA . tamudite prAYcamudDaranti tadu taduBe ahorAtre
parigfhRImaH prARodAnayormanasaSca vAcaSca paryAptyA iti vadantastadu taTA na
kuryAduBO hEvAsya taTAnudita AhitO Bavato'nudite hi maTitvA tamudite
prAYcamudDaranti sa ya udita AhavanIyaM manTetsa ha tatparyApnuyAt



2.1.4.[9]

aharvE devAH . anapahatapApmAnaH pitaro na pApmAnamapahate martyAH pitaraH
purA hAyuzo mriyate yo'nudite manTatyapahatapApmAno devA apa pApmAnaM hate
'mftA devA nAmftatvasyASAsti sarvamAyureti SrIrdevAH SriyaM gacati yaSo devA yaSo
ha
Bavati ya evaM vidvAnudite manTati



2.1.4.[10]

tadAhuH . yannarcA na sAmnA na yajuzAgnirADIyate'Ta kenADIyata iti brahmaRo
hEvEza brahmaRADIyate vAgvE brahma tasyE vAcaH satyameva brahma tA vA etAH
satyameva vyAhftayo Bavanti tadasya satyenEvADIyate



2.1.4.[11]

BUriti vE prajApatiH . imAmajanayata Buva ityantarikzaM svariti divametAvadvA
idaM sarvaM yAvadime lokAH sarveREvADIyate



2.1.4.[12]
BUriti vE prajApatiH . brahmAjanayata Buva iti kzatraM svariti viSametAvadvA idaM
sarvaM yAvadbrahma kzatraM viwsarveREvADiyate



2.1.4.[13]

BUriti vE prajApatiH . AtmAnamajanayata Buva iti prajAMsvariti paSUnetAvadvA idaM
sarva yAvadAtmA prajA paSavaH sarveREvADIyate



2.1.4.[14]

sa vE BUrBuva iti . etAvatEva gArhapatyamAdaDAtyaTa
yatsarvErAdaDyAtkenAhavanIyamAdaDyAddve akzare pariSinazwi teno
etAnyayAtayAmAni Bavanti tEH sarvEH paYcaBirAhavanIyamAdaDAti BUrBuvaH
svariti tAnyazwAvakzarARi sampadyante'zwAkzarA vE gAyatrI gAyatramagneScandaH
svenEvEnametaccandasADatte



2.1.4.[15]

devAnha vA agnI'ADAsyamAnAn . tAnasurarakzasAni rarakzurnAgnirjanizyate nAgnI
ADAsyaDva iti tadyadarakzaMstasmAdrakzAMsi



2.1.4.[16]

tato devA etaM vajraM dadfSuH . yadaSvaM taM purastAdudaSrayaMstasyABaye'nAzwre
nivAte'gnirajAyata tasmAdyatrAgniM manTizyantsyAttadaSvamAnetavE brUyAtsa
pUrveRopatizWate vajramevEtaducrayati tasyABaye'nAzwre nivAte'gnirjAyate



2.1.4.[17]

sa vE pUrvavAwsyAt . sa hyaparimitaM vIryamaBivarDate yadi pUrvavAhaM na
vindedapi ya eva kaScASvaH syAdyadyaSvaM na vindedapyanaqvAneva syAdeza
hyevAnaquho banDuH



2.1.4.[18]

taM yatra prAYcaM haranti . tatpurastAdaSvaM nayanti tatpurastAdevEtannAzwrA
rakzAMsyapaGnannetyaTABayenAnAzwreRa haranti



2.1.4.[19]

taM vE taTEva hareyuH . yaTEnameza pratyaNNupAcaredeza vE yajYo yadagniH
pratyaNhEvEnaM yajYaH praviSati taM kzipre yajYa upanamatyaTa yasmAtparAN
Bavati parANu hEvAsmAdyajYo Bavati sa yo hEnaM tatrAnuvyAharetparANsmAdyajYo
'BUditISvaro ha yattaTEva syAt



2.1.4.[20]

eza u vE prARaH . taM vE taTEva hareyuryaTEnameza pratyaNNupAcaretpratyaN
hEvEnaM prARaH praviSatyaTa yasmAtparANBavati parANu hEvAsmAtprARo Bavati
sa yo hEnaM tatrAnuvyAharetparANsmAtprARo'BUditISvaro ha yattaTEva syAt



2.1.4.[21]

ayaM vE yajYo yo'yaM pavate . taM vE taTEva hareyuryaTEnameza
pratyaNNupAcaretpratyaNhEvEnaM yajYaH praviSati taM kzipre yajYa upanamatyaTa
yasmAtparANBavati parANu hEvAsmAdyajYo Bavati sa yo hEnaM
tatrAnuvyAharetparANsmAdyajYo'BUditISvaro ha yattaTEva syAt



2.1.4.[22]

eza u vE prARaH . te vE taTEva hareyuryaTEnameza pratyaNNupAcaretpratyaN
hEvEnaM prARaH praviSatyaTa yasmAtparANBavati parANu hEvAsmAtprARo Bavati
sa yo hEnaM tatrAnuvyAharetparANsmAtprARo'BUditISvaro ha yattaTEva syAttasmAdu
taTEva hareyuH



2.1.4.[23]

aTASvamAkramayati . tamAkramayya prAYcamunnayati taM punarAvartayati
tamudaYcaM pramuYcati vIryaM vA aSvo nedasmAdidaM parAgvIryamasaditi
tasmAtpunarAvartayati



2.1.4.[24]

tamaSvasya pada ADatte . vIryaM vA aSvo vIrya evEnametadADatte tasmAdaSvasya
pada ADatte



2.1.4.[25]

sa vE tUzRImevAgra upaspfSati . aTodyacatyaTopaspfSati BUrBuvaH svarityeva
tftIyenAdaDAti trayo vA ime lokAstadimAnevEtallokAnApnotyetannvekam



2.1.4.[26]
aTedaM dvitIyam . tUzRImevAgra upaspfSatyaTodyacati BUrBuvaH svarityeva
dvitIyenAdaDAti yo vA asyAmapratizWito BAramudyacati nEnaM SaknotyudyantuM
saM hEnaM SfRAti



2.1.4.[27]

sa yattUzRImupaspfSati . tadasyAM pratizWAyAM pratizWanti so'syAM pratizWita
ADatte taTA na vyaTate tadu hEtatpaSceva daDrira AsuriH pAYcirmADukiH sarvaM
vA anyadiyasitamiva praTamenEvodyatyAdaDyAdBUrBuvaH svariti
tadevAniyasitamityato yatamaTA kAmayeta taTA kuryAt



2.1.4.[28]

aTa purastAtparItya . pUrvArDamulmukAnAmaBipadyajapati dyOriva BUmnA
pfTivIva varimReti yaTAsO dyOrbahvI nakzatrErevam
bahurBUyAsamityevEtadAha yadAha dyOriva BUmneti pfTivIva varimReti yaTeyam
pfTivyurvyevamururBUyAsamityevEtadAha tasyAste pfTivi devayajani pfzWa
ityasyE hyenaM pfzWa ADatte'gnimannAdamannAdyAyAdaDa ityannAdo
'gnirannAdo BUyAsamityevEtadAha sEzASIreva sa yadi kAmayeta japedetadyadyu
kAmayetApi nAdriyeta



2.1.4.[29]

aTa sarparAjYyA fgBirupatizWate . AyaM gOH pfSnirakramIdasadanmAtaraM puraH
pitaraM ca prayantsvaH antaScarati rocanAsya prARAdapAnatI vyaKyanmahizo divam
triMSadDAma virAjati vAkpataNgAya DIyate prati vastoraha dyuBiriti
tadyadevAsyAtra samBArErvA nakzatrErvartuBirvADAnena vAnAptaM Bavati
tadevAsyEtena sarvamAptaM Bavati tasmAtsarparAjYyA fgBirupatizWate



2.1.4.[30]

tadAhuH . na sarparAjYyA fgBirupatizWetetIyaM vE pfTivI sarparAjYI sa
yadevAsyAmADatte tatsarvAn kAmAnApnoti tasmAnna sarparAjYyA fgBirupatizWeteti



2.2.1.


2.2.1.[1]

udDftyAhavanIyaM pUrRAhutiM juhoti . tadyatpUrRAhutiM juhotyannAdaM vA
etamAtmano janayate yadagniM tasmA etadannAdyamapidaDAti yaTA kumArAya vA
jAtAya vatsAya vA stanamapidaDyAdevamasmA etadannAdyamapidaDAti



2.2.1.[2]

sa etenAnnena SAntaH . uttarARi havIMzi SrapyamARAnyuparamati SaSvadDa vA
aDvaryuM vA yajamAnaM vA pradahettO hyasya nedizWaM carato
yadasminnetAmAhutiM na juhuyAttasmAdvA etAmAhutiM juhoti



2.2.1.[3]

tAM vE pUrRAM juhoti . sarvaM vE pUrRaM sarveREvEnametacamayati svAhAkAreRa
juhotyanirukto vE svAhAkAraH sarvaM vA aniruktaM sarveREvEnametacamayati



2.2.1.[4]

yAM vE prajApatiH . praTamAmAhutimajuhotsvAheti vE tAmajuhotso svidezA
nidAnena tasmAtsvAheti juhoti tasyAM varaM dadAti sarvaM vE varaH
sarveREvEnametacamayati



2.2.1.[5]

tadAhuH . etAmevAhutiM hutvATottarARi havIMzi nAdriyetEtayEva taM kAmamApnoti
yamaBikAmamuttarARi havIMzi nirvapatIti



2.2.1.[6]

sa vA agnaye pavamAnAya nirvapati . prARo vE pavamAnaH
prARamevAsminnetaddaDAti tadvetayEvAsmiMstaddaDAtyannaM hi prARo
'nnamezAhutiH



2.2.1.[7]

aTAgnaye pAvakAya nirvapati . annaM vE pAvakamannamevAsminnetaddaDAti
tadvetayEvAsmiMstaddaDAtyezA hyeva pratyakzamannamAhutiH



2.2.1.[8]

aTAgnaye Sucaye nirvapati . vIryaM vE Suci yadvA asyEtadujjvalatyetadasya vIryaM
Suci vIryamevAsminnetaddaDAti tadvetayEvAsmiMstaddaDAti yadA
hyevAsminnetAmAhutiM juhotyaTAsyEtadvIryaM Sucyujjvalati



2.2.1.[9]

tasmAdAhuH . etAmevAhutiM hutvATottarARi havIMzi nAdriyetEtayEva taM
kAmamApnoti yamaBikAmamuttarARi havIMzi nirvapatIti tadu nirvapedevottarARi
havIMzi paro'kzamiva vA etadyadadastadidamitIva



2.2.1.[10]

sa yadagnaye pavamAnAya nirvapati . prARA vE pavamAno yadA vE jAyate'Ta prARo
'Ta yAvanna jAyate mAturvEva tAvatprARamanu prARiti yaTA vA tajjAta
evAsminnetatprARaM daDAti



2.2.1.[11]

aTa yadagnaye pAvakAya nirvapati . annaM vE pAvakaM tajjAta evAsminnetadannaM
daDAti



2.2.1.[12]

aTa yadagnaye Sucaye nirvapati . vIryaM vE Suci yadA vA annena varDate'Ta
vIryaM tadannenEvEnametadvarDayitvATAsminnetadvIryaM Suci daDAti
tasmAdagnaye Sucaye



2.2.1.[13]

tadvetadeva sadviparyastamiva . agnirha yatra deveByo manuzyAnaByupAvavarta
tadDekzAM cakre mEva sarveRevAtmanA manuzyAnaByupAvftamiti



2.2.1.[14]

sa etAstisrastanUrezu lokezu vinyaDatta . yadasya pavamAnaM rUpamAsIttadasyAm
pfTivyAM nyaDattATa yatpAvakaM tadantarikze'Ta yacuci taddivi tadvA fzayaH
pratibubuDire ya u tarhyfzaya AsurasarveRa vE na AtmanAgniraByupAvftaditi tasmA
etAni havIMzi niravapan



2.2.1.[15]

sa yadagnaye pavamAnAya nirvapati . yadevAsyAsyAM pfTivyAM rUpaM
tadevAsyEtenApnotyaTa yadagnaye pAvakAya nirvapati yadevAsyAntarikze rUpaM
tadevAsyEtenApnotyaTa yadagnaye Sucaye nirvapati yadevAsya divi rUpaM
tadevAsyEtenApnotyevamu kftsnamevAgnimanapanihitamADatte tasmAdu
nirvapedevottarARi havIMzi



2.2.1.[16]

kevalabarhiH praTamaM havirBavati . samAnabarhizI uttare ayaMvE lokaH
praTamaM haviraTedamantarikzaM dvitIyaM dyOreva tftIyaM bahuleva vA iyam
pfTivI lelayevAntarikzaM lelayevAsO dyOruBe cidenAM pratyudyAminI stAmiti
tasmAtsamAnabarhizI



2.2.1.[17]

azwAkapAlAH sarve puroqASA Bavanti . azwAkzarA vE gAyatrI gAyatramagneScandaH
svenEvEnametaccandasADatte tAni sarvARi caturviMSatiH kapAlAni sampadyante
caturviMSatyakzarA vE gAyatrI gAyatramagneScandaH svenEvEnametaccandasADatte



2.2.1.[18]

aTAdityE caruM nirvapati . pracyavata iva vA ezo'smAllokAdya etAni havIMzi
nirvapatImAnhi lokAntsamArohanneti



2.2.1.[19]

sa yadadityE caruM nirvapati . iyaM vE pfTivyaditiH seyaM pratizWA
tadasyAmevEtatpratizWAyAM pratitizWati tasmAdadityE caruM nirvapati



2.2.1.[20]

tasyE virAjO saMyAjye syAtAmityAhuH . virAqQIyamityaTo trizwuBO
trizwubBIyamityaTo jagatyO jagatI hIyamiti virAjAvityeva syAtAm



2.2.1.[21]

tasyE DenurdakziRA . Denuriva vA iyaM manuzyeByaH sarvAn kAmAnduhe mAtA
DenurmAteva vA iyaM manuzyAnbiBarti tasmAdDenurdakziREtannvekamayanam



2.2.1.[22]

aTedaM dvitIyam . AgneyamevAzwAkapAlaM puroqASaM nirvapati paro'kzamiva
vAetadyadagnaye pavamAnAyAgnaye pAvakAyAgnaye Sucaya
itIvATAYjasEvEnametatpratyakzamADatte tasmAdagnaye'TAdityE caruM nirvapati
sa ya eva carorbanDuH sa banDuH



2.2.2.

2.2.2.[1]

Gnanti vA etadyajYam . yadenaM tanvate yannveva rAjAnamaBizuRvanti tattaM
Gnanti yatpaSuM samjYapayanti viSAsati tattaM GnantyulUKalamusalAByAM
dfzadupalAByAM haviryajYaM Gnanti



2.2.2.[2]

sa eza yajYo hato na dadakze . taM devA dakziRABiradakzayaMstadyadenaM
dakziRABiradakzayaMstasmAddakziRA nAma tadyadevAtra yajYasya hatasya vyaTate
tadevAsyEtaddakziRABirdakzayatyaTa samfdDa eva yajYo Bavati tasmAddakziRA
dadAti



2.2.2.[3]

tA vE zaqdadyAt . zaqvA ftavaH saMvatsarasya saMvatsaro yajYaH prajApatiH sa
yAvAneva yajYo yAvatyasya mAtrA tAvatIBirdakzayati



2.2.2.[4]

dvAdaSa dadyAt . dvAdaSa vE mAsAH saMvatsarasya saMvatsaro yajYaH prajApatiH sa
yAvAneva yajYo yAvatyasya mAtrA tAvatIBirdakzayati



2.2.2.[5]

caturviMSatiM dadyAt . caturviMSatirvE saMvatsarasyArDamAsAH saMvatsaro yajYaH
prajApatiH sa yAvAneva yajYo yAvatyasya mAtrA tAvatIBirdakzayatyezA mAtrA
dakziRAnAM dadyAttveva yaTASradDaM BUyasIstadyaddakziRA dadAti



2.2.2.[6]

dvayA vE devA devAH . ahEva devA aTa ye brAhmaRAH SruSruvAMso'nUcAnAste
manuzyadevAstezAM dveDA viBakta eva yajYa Ahutaya eva devAnAM dakziRA
manuzyadevAnAM brAhmaRAnAM SuSruvuzAmanUcAnAnAmAhutiBireva devAnprIRAti
dakziRABirmanuzyadevAnbrAhmaRAcruSruvuzo'nUcAnAMsta enamuBaye devAH
prItAH suDAyAM daDati



2.2.2.[7]

tadyaTA yonO reto daDyAt . evamevEtadftvijo yajamAnaM loke daDati
tadyadeBya etaddadAti ye medaM samprApipanniti nu dakziRAnAm


2.2.2.[8]

devASca vA asurASca . uBaye prAjApatyAH paspfDire ta uBaya evAnAtmAna
AsurmartyA hyAsuranAtmA hi martyastezUBayezu martyezvagnirevAmfta Asa taM ha
smoBaye'mftamupajIvanti sa yaM ha smEzAM Gnanti tadDa sma vE sa Bavati



2.2.2.[9]

tato devAH . tanIyAMsa iva pariSiSizire tercantaH
SrAmyantaScerurutAsurAntsapatnAnmartyAnaBiBavemeti ta etadamftamagnyADeyaM
dadfSuH



2.2.2.[10]

te hocuH . hantedamamftamantarAtmannAdaDAmahE ta
idamamftamantarAtmannADAyAmftA BUtvAstaryA BUtvA
staryAntsapatnAnmartyAnaBiBavizyAma iti



2.2.2.[11]

te hocuH . uBayezu vE no'yamagniH pra tvevAsureByo bravAmeti



2.2.2.[12]

te hocuH . A vE vayamagnI DAsyAmahe'Ta yUyaM kiM karizyaTeti



2.2.2.[13]

te hocuH . aTEnaM vayaM nyeva DAsyAmahe'tra tfRAni dahAtra dArURi
dahAtrOdanaM pacAtra mAMsaM paceti sa yaM tamasurA nyadaData tenAnena
manuzyA BuYjate



2.2.2.[14]

aTEnaM devAH . antarAtmannAdaData ta imamamftamantarAtmannADAyAmftA
BUtvAstaryAM BUtvA staryAntsapatnAnmartyAnaByaBavaMstaTo evEza
etadamftamantarAtmannADatte nAmftatvasyASAsti sarvamAyuretyastaryo hEva
Bavati na hEnaM sapatnastustUrzamARaScana stfRute
tasmAdyadAhitAgniScAnAhitAgniSca sparDete'AhitAgnirevABiBavatyastaryo hi Kalu
sa tarhi BavatyamftaH


2.2.2.[15]

tadyatrEnamado manTanti . tajjAtamaBiprARiti prARo vA
agnirjAtamevEnametatsantaM janayati sa punarapAniti tadenamantarAtmannADatte so
'syEzo'ntarAtmannagnirAhito Bavati



2.2.2.[16]

tamuddIpya samindDe . iha yakzya iha sukftaM karizyAmItyevEnametatsamindDe
yo'syEzo'ntarAtmannAgnirAhito Bavati



2.2.2.[17]

antareRAgAdvyavftaditi . na ha vA asyEtaM kaScanAntareREti yAvajjIvati yo'syEso
'ntarAtmannagnirAhito Bavati tasmAdu tannAdriyeta yadanugacenna ha vA asyEzo
'nugacati yAvajjIvati yo'syEso'ntarAtmannagnirAhito Bavati



2.2.2.[18]

te vA ete prARA eva yadagnayaH . prARodAnAvevAhavanIyaSca gArhapatyaSca vyAno
'nvAhAryapacanaH



2.2.2.[19]

tasya vA etasyAgnyADeyasya . satyamevopacAraH sa yaH satyaM vadati yaTAgniM
samidDaM taM GftenABiziYcedevaM hEnaM sa uddIpayati tasya BUyo BUya eva
tejo Bavati SvaH SvaH SreyAnBavatyaTa yo'nftaM vadati yaTAgniM samidDaM
tamudakenABiziYcedevaM hEnaM sa jAsayati tasya kanIyaH kanIya eva tejo Bavati
SvaH SvaH pApIyAnBavati tasmAdu satyameva vadet



2.2.2.[20]

tadu hApyaruRamOpaveSiM jYAtaya UcuH . sTaviro vA asyagnI ADatsveti sa hovAca te
mEtadbrUTa vAcaMyama evEDi na vA AhitAgninAnftaM vaditavyaM na vadaYjAtu
nAnftaM vadettAvatsatyamevopacAra iti



2.2.3.


2.2.3.[21]

varuRo hEnadrAjyakAma AdaDe . sa rAjyamagacattasmAdyaSca vada yaSca na varuRo
rAjetyevAhuH somo yaSaskAmaH sa yaSo'BavattasmAdyaSca some laBate yaSca
noBAvevAgacato yaSa evEtaddrazwumAgacanti yaSo ha Bavati rAjyaM gacati ya evaM
vidvAnADatte



2.2.3.[22]

agnO ha vE devAH . sarvARi rUpARi nidaDire yAni ca grAmyARi yAni cAraRyAni vijayaM
vopaprEzyantaH kAmacArasya vA kAmAyAyaM no gopizWo gopAyaditi vA



2.2.3.[23]

tAnyu hAgnirnicakame . tEH saMgfhya'rtUnpraviveSa punarema iti devA edagniM
tiroBUtaM tezAM heyasevAsa kimiha kartavyaM keha prajYeti vA



2.2.3.[24]

tata etattvazwA punarADeyaM dadarSa . tadAdaDe tenAgneH priyaM DAmopajagAma
so'smA uBayAni rUpARi pratiniHsasarja yAni ca grAmyARi yAni cAraRyAni
tasmAdAhustvAzwrARi vE rUpARIti tvazwurhyeva sarvaM rUpamupa ha tvevAnyAH prajA
yAvatso yAvatsa iva tizWante



2.2.3.[25]

tasmE kaM punarADeyamAdaDIta . evaM hEvAgneH priyaM DAmopagacati so'smA
uBayAni rUpARi pratiniHsfjati yAni ca grAmyARi yAni cAraRyAni tasminnetAnyuBayAni
rUpARi dfSyante paramatA vE sA spfhayantyu hAsmE taTA puzyati lokyamvevApi



2.2.3.[26]

Agneyo'yaM yajYaH . jyotiragniH pApmano dagDA so'sya pApmAnaM dahati sa iha
jyotireva SriyA yaSasA Bavati jyotiramutra puRyalokatvEtannu tadyasmAdAdaDIta



2.2.3.[27]

sa vE varzAsvAdaDIta . varzA vE sarva ftavo varzA hi vE sarva ftavo'TAdo
varzamakurmAdo varzamakurmeti saMvatsarAntsampaSyanti varzA ha tveva
sarvezAmftUnAM rUpamuta hi tadvarzAsu Bavati yadAhurgrIzma iva vA adyetyuto
tadvarzAsu Bavati yadAhuH SiSira iva vA adyeti varzAdidvarzAH



2.2.3.[28]

aTEtadeva paro'kzaM rUpam . yadeva purastAdvAti tadvasantasya rUpaM yatstanayati
tadgrIzmasya yadvarzati tadvarzARAM yadvidyotate tacarado yadvfzwvodgfhRAti
tadDemantasya varzAH sarva ftava ftUnprAviSadftuBya evEnametannirmimIte



2.2.3.[29]

Adityastveva sarva ftavaH . yadEvodetyaTa vasanto yadA saMgavo'Ta grIzmo yadA
maDyandino'Ta varzA yadAparAhRo'Ta SaradyadEvAstametyaTa
hemantastasmAdu maDyandina evAdaDIta tarhi hyezo'sya lokasya nedizWaM
Bavati tannedizWAdevEnametanmaDyAnnirmimIte



2.2.3.[30]

cAyayeva vA ayaM puruzaH . pApmanAnuzaktaH so'syAtra kanizWo
BavatyaDaspadamiveyasyate tatkanizWamevEtatpApmAnamavabADate tasmAdu
maDyandina evAdaDIta



2.2.3.[31]

taM vE darBErudDarati . dAruBirvE pUrvamudDarati dAruBiH pUrvaM
dAruBiraparaM jAmi kuryAtsamadaM kuryAdApo darBA Apo varzA
ftUnprAviSadadBirevEnametadadByo nirmimIte tasmAddarBErudDarati



2.2.3.[32]

arkapalASAByAm . vrIhimayamapUpaM kftvA yatra gArhapatyamADAsyanBavati
tannidaDAti tadgArhapatyamAdaDAti



2.2.3.[33]

arkapalASAByAM yavamayamapUpaM kftvA yatrAhavanIyamADAsyanBavati
tannidaDAti tadAhavanIyamAdaDAti pUrvAByAmevEnAvetadagniByAmantardaDma
iti vadantastadu taTA na kuryAdrAtriBirhyevAntarhitO BavataH



2.2.3.[34]

Agneyameva paYcakapAlaM puroqASaM nirvapati . tasya paYcapadAH paNktayo
yAjyAnuvAkyA Bavanti paYca vA ftava ftUnprAviSadftuBya evEnametannirmimIte



2.2.3.[35]

sarva Agneyo Bavati . evaM hi tvazwAgneH priyaM DAmopAgacattasmAtsarva Agneyo
Bavati



2.2.3.[36]

tenopAMSu caranti . yadvE jYAtaye vA saKye vA nizkevalyaM cikIrzati tira ivEtena
bIBavadvESvadevo'nyo yajYo'TEza nizkevalya Agneyo yadvE tira iva tadupAMSu
tasmAdupAMSu caranti



2.2.3.[37]

uccEruttamamanuyAjaM yajati . kftakarmeva hi sa tarhi Bavati sarvo hi
kftamanubuDyate



2.2.3.[38]

sa ASrAvyAha . samiDo yajeti tadAgneyaM rUpaM paro'kzaM tvagnInyajeti tveva
brUyAttadeva pratyakzamAgneyaM rUpam



2.2.3.[39]

sa yajati . agna Ajyasya vyanta vOkagagnimAjyasya vetu vOkagagninAjyasya vyantu
vOkagagnirAjyasya vetu vOkagiti



2.2.3.[40]

aTa svAhAgnimityAha . AgneyamAjyaBAgaM svAhAgniM pavamAnamiti yadi
pavamAnAya DriyerantsvAhAgnimindumantamiti yadyagnaya indumate
DriyerantsvAhAgniM svAhAgnInAjyapAYjuzARo agnirAjyasya vetviti yajati



2.2.3.[41]

aTAhAgnaye'nubrUhIti . AgneyamAjyaBAgaM so'nvAhAgniM stomena boDaya
samiDAto amartyaM havyA devezu no daDaditi svapitIva Kalu vA etadyadudvAsito
Bavati sampraboDayatyevEnametatsamudIryayati juzARo agnirAjyasya vetviti yajati



2.2.3.[42]

aTa yadyagnaye pavamAnAya Driyeran . agnaye pavamAnAyAnubrUhIti brUyAtso
'nvAhAgna AyUMzi pavasa AsuvorjamizaM ca naH Are bADasva ducunAmiti
taTAhAgneyo Bavati somo vE pavamAnastadu sOmyAdAjyaBAgAnnayanti juzARo
agniH pavamAna Ajyasya vetviti yajati



2.2.3.[43]

aTa yadyagnaya indumate Driyeran . agnaya indumate'nubrUhIti brUyAtso
'nvAhehyU zu bravARi te'gna itTetarA giraH eBirvarDasa induBiriti taTA hAgneyo
Bavati somo vA industadu sOmyAdAjyaBAgAnnayanti juzARo agnirindumAnAjyasya
vetviti yajatyevamu sarvamAgneyaM karoti



2.2.3.[44]

aTAhAgnaye'nubrUhIti havizaH . agniM yajAgnaye svizwakfte'nubrUhyagniM
svizwakftaM yajetyaTa yaddevAnyajetyagnInyajetyevEtadAha



2.2.3.[45]

sa yajati . agnervasuvane vasuDeyasya vetu vOkagagnA u vasuvane vasuDeyasya
vetu vOkagdevo agniH svizwakfditi svayamAgneyastftIya evamvAgneyAnanuyAjAn
karoti



2.2.3.[46]

tA vA etAH . zaqviBaktIryajati catasraH prayAjezu dve anuyAjezu zaqvA ftava
ftUnprAviSadftuBya evEnametannirmimIte



2.2.3.[47]

dvAdaSa vA trayodaSa vAkzarARi Bavanti . dvAdaSa vA vE trayodaSa vA saMvatsarasya
mAsAH saMvatsaramftUnprAviSadftuBya evEnametatsaMvatsarAnnirmimIte na dve cana
sahAjAmitAyE jAmi ha kuryAdyaddve citsaha syAtAM vyantu vetvityeva prayAjAnAM
rUpaM vasuvane vasuDeyasyetyanuyAjAnAm



2.2.3.[48]

tasya hiraRyaM dakziRA . Agneyo vA eza yajYo Bavatyagne reto hiraRyaM
tasmAdDiraRyaM dakziRAnaqvAnvA sa hi vahenAgneyo'gnidagDamiva hyasya vahaM
Bavati devAnAM havyavAhano'gniriti vahati vA eza
manuzyeByastasmAdanaqvAndakziRA



2.2.4.

2.2.4.[1]

prajApatirha vA idamagra eka evAsa . sa Ekzata kaTaM nu prajAyeyeti so'SrAmyatsa
tapo'tapyata so'gnimeva muKAjjanayAM cakre tadyadenaM muKAdajanayata
tasmAdannAdo'gniH sa yo hEvametamagnimannAdaM vedAnnAdo hEva Bavati



2.2.4.[2]

tadvA enametadagre devAnAmajanayata . tasmAdagniragnirha vE nAmEtadyadagniriti
sa jAtaH pUrvaH peyAya yo vE pUrva etyagra etIte vE tamAhuH so evAsyAgnitA



2.2.4.[3]

sa Ekzata prajApatiH . annAdaM vA imamAtmano'jIjane yadagniM na vA iha
madanyadannamasti yaM vA ayaM nAdyAditi kAlvAlIkftA hEva tarhi pfTivyAsa
nOzaDaya Asurna vanaspatayastadevAsya manasyAsa



2.2.4.[4]

aTEnamagnirvyAttenopaparyAvavarta . tasya BItasya svo mahimApacakrAma vAgvA
asya svo mahimA vAgasyApacakrAma sa AtmannevAhutimIze sa udamfzwa
tadyadudamfzwa tasmAdidaM cAlomakamidaM ca tatra viveda GftAhuti vEva
payAahutiM voBayaM ha tveva tatpaya eva



2.2.4.[5]

sA hEnaM nABirADayAM cakAra . kezamiSreva hAsa tAM vyOkzadoza Dayeti tata
ozaDayaH samaBavaMstasmAdozaDayo nAma sa dvitIyamudamfzwa
tatrAparAmAhutiM viveda GftAhutiM vEva payAahutiM voBayaM ha tveva tatpaya eva



2.2.4.[6]

sA hEnamaBirADayAM cakAra . sa vyacikitsajjuhavAnI3 mA hOzA3 iti taM svo
mahimAByuvAda juhuDIti sa prajApatirvidAM cakAra svo vE mA mahimAheti sa
svAhetyevAjuhottasmAdu svAhetyeva hUyate tata eza udiyAya ya eza tapati tatoyam
prabaBUva yo'yaM pavate tata evAgniH parANparyAvavarta



2.2.4.[7]

sa hutvA prajApatiH . pra cAjAyatAtsyataScAgnermftyorAtmAnamatrAyata sa yo hEvaM
vidvAnagnihotraM juhotyetAM hEva prajAtiM prajAyate yAM prajApatiH prAjAyatEvamu
hEvAtsyato'gnermftyorAtmAnaM trAyate


2.2.4.[8]

sa yatra mriyate . yatrEnamagnAvaByAdaDati tadezo'gneraDijAyate'TAsya
SarIramevAgnirdahati tadyaTA piturvA mAturvA jAyetEvamezo'gneraDijAyate
SaSvadDa vA eza na samBavati yo'gnihotraM na juhoti tasmAdvA agnihotraM
hotavyam



2.2.4.[9]

tadvA etat . eva vicikitsAyE janma yatprajApatirvyacikitsatsa
vicikitsaYcreyasyaDriyata yaH pra cAjAyatAtsyataScAgnermftyorAtmAnamatrAyata sa yo
hEvametadvicikitsAyE janma veda yadDa kiM ca vicikitsati Sreyasi hEva Driyate



2.2.4.[10]

sa hutvA nyamfzwa . tato vikaNkataH samaBavattasmAdeza yajYiyo yajYapAtrIyo
vfkzastata ete devAnAM vIrA ajAyantAgniryo'yaM pavate sUryaH sa yo
hEvametAndevAnAM vIrAnvedAhAsya vIro jAyate



2.2.4.[11]

ta u hEta UcuH . vayaM vE prajApatiM pitaramanu smo hanta vayaM tatsfjAmahE
yadasmAnanvasaditi te pariSritya gAyatreRApahiMkAreRa tuzwuvire
tadyatparyaSrayantsa samudro'Teyameva pfTivyAstAvaH



2.2.4.[12]

te stutvA prAYca uccakramuH . punarema iti devA edgAM samBUtAM sA hEnAnudIkzya
hiMcakAra te devA vidAM cakrureza sAmno hiMkAra ityapahiMkAraM hEva purA tataH
sAmAsa sa eza gavi sAmno hiMkArastasmAdezopajIvanIyopajIvanIyo ha vE Bavati ya
evametaM gavi sAmno hiMkAraM veda



2.2.4.[13]

te hocuH . BadraM vA idamajIjanAmahi ye gAmajIjanAmahi yajYo hyetveyaM no hyfte
goryajYastAyate'nnaM hyeveyaM yadDi kiM cAnnaM gOreva taditi



2.2.4.[14]

tadvA etadevEtAsAM nAma . etadyajYasya tasmAdetatpariharetsADu puRyamiti bahvyo
ha vA asyEtA BavantyupanAmuka enaM yajYo Bavati ya evaM vidvAnetatpariharati
sADu puRyamiti


2.2.4.[15]

tAmu hAgniraBidaDyO . miTunyanayA syAmiti tAM sambaBUva tasyAM retaH
prAsiYcattatpayo'BavattasmAdetadAmAyAM gavi satyAM Sftamagnerhi retastasmAdyadi
kfznAyAM yadi rohiRyAM Suklameva BavatyagnisaMkASamagnerhi
retastasmAtpraTamadugDamuzRaM Bavatyagnerhi retaH



2.2.4.[16]

te hocuH . hantedaM juhavAmahA iti kasmE na idaM praTamAya hozyantIti
mahyamiti hEvAgniruvAca mahyamiti yo'yaM pavate mahyamiti sUryaste na
sampAdayAM cakruste hAsampAdyocuH prajApatimeva pitaraM pratyayAma sa yasmE
na idaM praTamAya hotavyaM vakzyati tasmE na idaM praTamAya hozyantIti te
prajApatiM pitaraM pratItyocuH kasmE na idaM praTamAya hozyantIti



2.2.4.[17]

sa hovAca . agnaye'gniranuzWyA svaM retaH prajanayizyate taTA prajanizyaDva
ityaTa tuByamiti sUryamaTa yadeva hUyamAnasya vyaSnute tadevEtasya yo'yam
pavata iti tadeBya idamapyetarhi taTEva juhvatyagnaya eva sAyaM sUryAya
prAtaraTa yadeva hUyamAnasya vyaSnute tadevEtasya yo'yaM pavate



2.2.4.[18]

te hutvA devAH . imAM prajAtiM prAjAyanta yEzAmiyaM prajAtirimAM vijitiM
vyajayanta yeyamezAM vijitirimameva lokamagnirajayadantarikzaM vAyurdivameva
sUryaH sa yo hEvaM vidvAnagnihotraM juhotyetAM hEva prajAtiM prajAyate yAmeta
etatprAjAyantEtAM vijitaM vijayate yAmeta etadvyajayantEtEru hEva saloko Bavati ya
evaM vidvAnagnihotraM juhoti tasmAdvA agnihotraM hotavyam



2.3.1.

2.3.1.[1]

sUryo ha vA agnihotram . tadyadetasyA agra AhuterudEttasmAtsUryo'gnihotram



2.3.1.[2]

sa yatsAyamastamite juhoti . ya idaM tasminniha sati juhavAnItyaTa yatprAtaranudite
juhoti ya idaM tasminniha sati juhavAnIti tasmAdvE sUryo'gnihotramityAhuH



2.3.1.[3]

aTa yadastameti . tadagnAveva yonO garBo BUtvA praviSati taM garBam
BavantamimAH sarvAH prajA anu garBA BavantIlitA hi Sere saMjAnAnA aTa
yadrAtristira evEtatkaroti tira iva hi garBAH



2.3.1.[4]

sa yatsAyamastamite juhoti . garBamevEtatsantamaBijuhoti garBaM
santamaBikaroti sa yadgarBaM santamaBijuhoti tasmAdime garBA anaSnanto
jIvanti



2.3.1.[5]

aTa yatprAtaranudite juhoti . prajanayatyevEnametatso'yaM tejo BUtvA
viBrAjamAna udeti SaSvadDa vE nodiyAdyadasminnetAmAhutiM na juhuyAttasmAdvA
etAmAhutiM juhoti



2.3.1.[6]

sa yaTAhistvaco nirmucyeta . evaM rAtreH pApmanA nirmucyate yaTA ha vA ahistvaco
nirmucyetEvaM sarvasmAtpApmano nirmucyate ya yevaM vidvAnagnihotraM juhoti
tadetasyEvAnu prajAtimimAH sarvAH prajA anu prajAyante vi hi sfjyante yaTArTam



2.3.1.[7]

sa yaH purAdityasyAstamayAt . AhavanIyamudDaratyete vE viSve devA raSmayo'Ta
yatparaM BAH prajApatirvA sa indro vEtadu ha vE viSve devA agnihotraM juhvato
gfhAnAgacantisa yasyAnudDftamAgacanti tasmAddevA apaprayanti tadvA asmE
tadvyfDyate yasmAddevA apaprayanti tasyAnu vyfdDiM yaSca veda yaSca
nAnudDftamaByastamagAdityAhuH



2.3.1.[8]

aTa yaH purAdityasyAstamayAt . AhavanIyamudDarati yaTA
SreyasyAgamizyatyAvasaTenopakxptenopAsItEvaM tatsa yasyodDftamAgacanti
tasyAhavanIyaM praviSanti tasyAhavanIye niviSante



2.3.1.[9]

sa yatsAyamastamite juhoti . agnAvevEBya etatpravizweByo juhotyaTa
yatprAtaranudite juhotyapreteBya evEBya etajjuhoti tasmAduditahominAM
vicinnamagnihotraM manyAmaha iti ha smAhAsuriryaTA
SUnyamAvasaTamAharedevaM taditi



2.3.1.[10]

dvayaM vA idaM jIvanam . mUli cEvAmUlaM ca taduBayaM devAnAM sanmanuzyA
upajIvanti paSavo mUlA ozaDayo mUlinyaste paSavo mUlA
ozaDIrmUlinIrjagDvApaH pItvA tata eza rasaH samBavati



2.3.1.[11]

sa yatsAyamastamite juhoti . asya rasasya jIvanasya deveByo juhavAni yadezAmidaM
sadupajIvAma iti sa yattato rAtryASnAti hutocizWameva tanniravattabalyaSnAti
hutocizwasya hyevAgnihotraM juhvadaSitA



2.3.1.[12]

aTa yatprAtaranudite juhoti . asya rasasya jIvanasya deveByo juhavAni yadezAmidaM
sadupajIvAma iti sa yattato'hnASnAti hutocizwameva tanniravattabalyaSnAti
hutocizwasya hyevAgnihotraM juhvadaSitA



2.3.1.[13]

tadAhuH . samevAnye yajYAstizWante'gnihotrameva na saMtizWate'pi
dvAdaSasaMvatsaramantavadevATEtadevAnantaM sAyaM hi hutvA veda
prAtarhozyAmIti prAtarhutvA veda punaH sAyaM hozyAmIti
tadetadanupasTitamagnihotraM tasyAnupasTitimanvanupasTitA imAH prajAH
prajAyante'nupasTito ha vE SriyA prajayA prajAyate ya
evametadanupasTitamagnihotraM veda



2.3.1.[14]

taddugDvADiSrayati . Sftamasaditi tadAhuryarhyudantaM tarhi juhuyAditi tadvE
nodantaM kuryAdupa ha dahedyadudantaM kuryAdaprajajYi vE reta upadagDaM
tasmAnnodantaM kuryAt



2.3.1.[15]

aDiSrityEva juhuyAt . yannvevEtadagne retastena nveva SftaM
yadvenadagnAvaDiSrayanti teno eva SftaM tasmAdaDiSrityEva juhuyAt



2.3.1.[16]
tadavajyotayati . SftaM vedAnItyaTApaH pratyAnayati SAntyE nveva rasasyo cEva
sarvatvAyedaM hi yadA varzatyaTOzaDayo jAyanta'ozaDIrjagDvApaH pItvA tata
eza rasaH samBavati tasmAdu rasasyo cEva sarvatvAya tasmAdyadyenaM kzIraM
kevalaM pAne'ByABavedudastokamAScotayitavE brUyAcAntyE nveva rasasyo cEva
sarvatvAya



2.3.1.[17]

aTa caturunnayati . caturDAvihitaM hIdaM payo'Ta samiDamAdAyodAdravati
samidDahomAyEva so'nupasAdya pUrvAmAhutiM juhoti sa yadupasAdayedyaTA
yasmA aSanamAhariSyantsyAttadantarA nidaDyAdevaM tadaTa yadanupasAdya yaTA
yasmA aSanamAharettasmA AhftyEvopanidaDyAdevaM tadupasAdyottarAM nAnAvIrye
evEne etatkaroti manaSca ha vE vAkcEte Ahuti tanmanaScEvEtadvAcaM ca
vyAvartayati tasmAdidaM manaSca vAkca samAnameva sannAneva



2.3.1.[18]

sa vE dviragnO juhoti . dvirupamArzwi dviH prASnAti caturunnayati taddaSa
daSAkzarA vE virAqvirAqvE yajYastadvirAjamevEtadyajYamaBisampAdayati



2.3.1.[19]

sa yadagnO juhoti . taddevezu juhoti tasmAddevAH santyaTa yadupamArzwi
tatpitfzu cOzaDIzu ca juhoti tasmAtpitaraScOzaDayaSca santyaTa yadDutvA
prASnAti tanmanuzyezu juhoti tasmAnmanuzyAH santi



2.3.1.[20]

yA vE prajA yajYe'nanvABaktAH . parABUtA vE tA evamevEtadyA imAH prajA
aparABUtAstA yajYamuKa ABajati teno ha paSavo'nvABaktA yanmanuzyAnanu
paSavaH



2.3.1.[21]

tadu hovAca yAjYavalkyaH . na vE yajYa iva mantavE pAkayajYa iva vA itIdaM hi
yadanyasminyajYe srucyavadyati sarvaM tadagnO juhotyaTEtadagnO
hutvotsfpyAcAmati nirleQi tadasya pAkayajYasyeveti tadasya tatpaSavyaM rUpam
paSavyo hi pAkayajYaH



2.3.1.[22]

sEzEkAhutirevAgre . yAmevAmUM prajApatirajuhodaTa yadeta
etatpaScevADriyantAgniryo'yaM pavate sUryastasmAdezA dvitIyAhutirhUyate


2.3.1.[23]

sA yA pUrvAhutiH . sAgnihotrasya devatA tasmAttasyE juhotyaTa yottarA
svizwakfdBAjanameva sA tasmAttAmuttarArDe juhotyezA hi dik
svizwakftastanmiTunAyEvEzA dvitIyAhutirhUyate dvandvaM hi miTunam
prajananam



2.3.1.[24]

taddvayamevEte AhutI . BUtaM cEva Bavizyacca jAtaM ca janizyamARaM cAgataM
cASA cAdya ca SvaSca taddvayamevAnu



2.3.1.[25]

AtmEva BUtam . adDA hi tadyadBUtamadDo tadyadAtmA prajEva
BavizyadanadDA hi tadyadBavizyadanadDo tadyatprajA



2.3.1.[26]

AtmEva jAtam . adDA hi tadyajjAtamadDo tadyadAtmA prajEva
janizyamARamanadDA hi tadyajjanizyamARamanadDo tadyatprajA



2.3.1.[27]

AtmEvAgatam . adDA hi tadyadAgatamadDo tadyadAtmA prajEvASAnadDA hi
tadyadASAnadDo tadyatprajA



2.3.1.[28]

AtmEvAdya . adDA hi tadyadadyAdDo tadyadAtmA prajEva Svo'nadDA hi tadyacvo
'nadDo tadyatprajA



2.3.1.[29]

sA yA pUrvAhutiH . sAtmAnamaBi hUyate tAM mantreRa juhotyadDA hi tadyanmantro
'dDo tadyadAtmA'Ta yottarA sA prajAmaBi hUyate tAM tUzRIM juhotyanadDA hi
tadyattUzRImanadDo tadyatprajA



2.3.1.[30]

sa juhoti . agnirjyotirjyotiragniH svAhetyaTa prAtaH sUryo jyotirjyotiH sUryaH svAheti
tatsatyenEva hUyate yadA hyevasUryo'stametyaTAgnirjyotiryadA sUrya udetyaTa sUryo
jyotiryadvE satyena hUyate taddevAn gacati



2.3.1.[31]

tadu hEtadevAruRaye brahmavarcasakAmAya takzAnUvAcAgnirvarco jyotirvarcaH sUryo
varco jyotirvarca iti brahmavarcasI hEva Bavati ya evaM vidvAnagni hotraM juhoti



2.3.1.[32]

tadvastyeva prajananasyeva rUpam . agnirjyotirjyotiragniH svAheti taduBayato jyotI
reto devatayA parigfhRAtyuBayataH parigfhItaM vE retaH prajAyate taduBayata
evEtatparigfhya prajanayati



2.3.1.[33]

aTa prAtaH . sUryo jyotirjyotiH sUryaH svAheti taduBayato jyotI reto devatayA
parigfhRAtyuBayataHparigfhItaM vE retaH prajAyate taduBayata evEtatparigfhya
prajanayati tatprajananasya rUpam



2.3.1.[34]

tadu hovAca jIvalaScElakiH . garBamevAruRiH karoti na prajanayatIti sa etenEva
sAyaM juhuyAt



2.3.1.[35]

aTa prAtaH . jyotiH sUryaH sUryo jyotiH svAheti tadbahirDA jyotI reto devatayA karoti
bahirDA vE retaH prajAtaM Bavati tadenatprajanayati



2.3.1.[36]

tadAhuH . agnAvevEtatsAyaM sUryaM juhoti sUrye prAtaragnimiti tadvE
taduditahominAmeva yadA hyeva sUryo'stametyaTAgnirjyotiryadA sUrya udetyaTa
sUryo jyotirnAsya sA paricakzeyameva paricakzA yattasyE nAdDA devatAyE hUyate
yAgnihotrasya devatAgnirjyotirjyotiragniH svAheti tatra nAgnaye svAhetyaTa prAtaH
sUryo jyotijyotiH sUryaH svAheti tatra na sUryAya svAheti



2.3.1.[37]

anenEva juhuyAt . sajUrdevena savitreti tatsavitfmatprasavAya sajU rAtryendravatyeti
tadrAtryA miTunaM karoti sendraM karotIndro hi yajYasya devatA juzARo agnirvetu
svAheti tadagnaye pratyakzaM juhoti



2.3.1.[38]

aTa prAtaH . sajUrdevena savitreti tatsavitfmatprasavAya sajUruzasendravatyetyahneti
vA tadahnAM vozasAM vA miTunaM karoti sendra karotIndro hi yajYasya devatA
juzARaH sUryo vetu svAheti tatsUryAya pratyakzaM juhoti tasmAdevameva juhuyAt



2.3.1.[39]

te hocuH . ko na idaM hozyatIti brAhmaRa eveti brAhmaRedaM no juhuDIti kiM me
tato BavizyatItyagnihotrocizwameveti sa yatsruci pariSinazwi
tadagnihotrocizwamaTa yatsTAlyAM yaTA parIRaho nirvapedevaM tattasmAttadya eva
kaSca pibettadvE nAbrAhmaRaH pibedagnO hyaDiSrayanti tasmAnnAbrAhmaRaH pibet



2.3.2.


2.3.2.[1]

etA ha vE devatA yo'sti . tasminvasantIndro yamo rAjA naqo nEziDo
'naSnantsAMgamano'sanpAMsavaH



2.3.2.[2]

tadvA eza evendraH . yadAhavanIyo'TEza eva gArhapatyo yamo rAjATEza eva
naqo nEziDo yadanvAhAryapacanastadyadetamaharahardakziRata Aharanti
tasmAdAhuraharaharvE naqo nEziDo yamaM rAjAnaM dakziRata upanayatIti



2.3.2.[3]

aTa ya eza saBAyAmagniH . eza
evAnaSnantsAMgamanastadyadetamanaSitvevopasaMgacante tasmAdezo'naSnannaTa
yadetadBasmodDftya parAvapantyeza evAsanpAMsavaH sa yo hEvametadvedEvam
mayyetA devatA vasantIti sarvAnhEvEtAMlokAYjayati sarvAlokAnanusaMcarati



2.3.2.[4]

tezAmupasTAnam . yadeva sAyaM prAtarAhavanIyamupa ca tizWata upa cAste tadeva
tasyopasTAnamaTa yadeva pratiparetya gArhapatyamAste vA Sete vA tadeva
tasyopasTAnamaTa yatrEva saMvrajannanvAhAryapacanamupasmarettadeva tam
manasopatizWeta tadeva tasyopasTAnam



2.3.2.[5]

aTa prAtaH . anaSitvA muhUrtaM saBAyAmAsitvApi kAmaM palyayeta tadeva
tasyopasTAnamaTa yatrEva BasmodDftamupanigacettadeva tasyopasTAnamevamu
hAsyEtA devatA upasTitA Bavanti



2.3.2.[6]

yajamAnadevatyo vE gArhapatyaH . aTEza BrAtfvyadevatyo
yadanvAhAryapacanastasmAdetaM nAharaharAhareyurna ha vA asya sapatnA Bavanti
yasyEvaM viduza etaM nAharaharAharantyanvAhAryapacano vA ezaH



2.3.2.[7]

upavasaTa evEnamAhareyuH . yatrEvAsminyakzyanto Bavanti taTo hAsyEzo
'moGAyAhfto Bavati



2.3.2.[8]

navAvasite vEnamAhareyuH . tasminpaceyustadbrAhmaRA aSnIyuryadyu tanna
vindedyatpacedapi goreva dugDamaDiSrayitavE brUyAttasminbrAhmaRAnpAyayitavE
brUyAtpApIyAMso ha vA asya sapatnA Bavanti yasyEvaM viduza evaM kurvanti
tasmAdevameva cikIrzet



2.3.2.[9]

tadyatrEtatpraTamaM samidDo Bavati . DUpyata iva tarhi hEza Bavati rudraH sa
yaH kAmayeta yaTemA rudraH prajA aSradDayeva tvatsahaseva tvanniGAtamiva
tvatsacata evamannamadyAmiti tarhi ha sa juhuyAtprApnoti hEvEtadannAdyaM ya
evaM vidvAMstarhi juhoti



2.3.2.[10]

aTa yatrEtatpradIptataro Bavati . tarhi hEza Bavati varuRaH sa yaH kAmayeta
yaTemA varuRaH prajA gfhRanniva tvatsahaseva tvanniGAtamiva tvatsacata
evamannamadyAmiti tarhi ha sa juhuyAtprApnoti hEvEtadannAdyaM ya evaM
vidvAMstarhi juhoti



2.3.2.[11]
aTa yatrEtatpradIpto Bavati . uccErDUmaH paramayA jUtyA balbalIti tarhi hEza
BavatIndraH sa yaH kAmayetendrEva SriyA yaSasA syAmiti tarhi ha sa juhuyAtprApnoti
hEvEtadannAdyaM ya evaM vidvAMstarhi juhoti



2.3.2.[12]

aTa yatrEtatpratitarAmiva . tiraScIvArciH saMSAmyato Bavati tarhi hEza Bavati
mitraH sa yaH kAmayeta mEtreRedamannamadyAmiti yamAhuH sarvasya vA ayam
brAhmaRo mitraMna vA ayaM kaM cana hinastIti tarhi ha sa juhuyAtprApnoti
hEvEtadannAdyaM ya evaM vidvAMstarhi juhoti



2.3.2.[13]

aTa yatrEtadaNgArAScAkaSyanta iva . tarhi hEza Bavati brahma sa yaH kAmayeta
brahmavarcasI syAmiti tarhi ha sa juhuyAtprApnoti hEvEtadannAdyaM ya evaM
vidvAMstarhi juhoti



2.3.2.[14]

etezAmekaM saMvatsaramupertset . svayaM juhvadyadi vAsyAnyo juhuyAdaTa yo
'nyaTAnyaTA juhoti yaTApo vABiKanannanyadvAnnAdyaM sa sAmi nivartetEvaM
tadaTa yaH sArDaM juhoti yaTApo vABiKanannanyadvAnnAdyaM tatkzipre
'BitfndyAdevaM tat



2.3.2.[15]

aBrayo ha vA etA annAdyasya yadAhutayaH . aBi hEvEtadannAdyaM tfRatti ya evaM
vidvAnagnihotraM juhoti



2.3.2.[16]

sA yA pUrvAhutiH . te devA aTa yottarA te manuzyA aTa yatsruci pariSinazwi te
paSavaH



2.3.2.[17]

sa vE kanIya iva pUrvAmAhutiM juhoti . BUya ivottarAM BUya iva sruci pariSinazwi



2.3.2.[18]

sa yatkanIya iva pUrvAmAhutiM juhoti . kanIyAMso hi devA manuzyeByo'Ta
yadBUya ivottarAM BUyAMso hi manuzyA deveByo'Ta yadBUya iva sruci
pariSinazwi BUyAMso hi paSavo manuzyeByaH kanIyAMso ha vA asya BAryA Bavanti
BUyAMsaH paSavo ya evaM vidvAnagnihotraM juhoti tadvE samfdDaM yasya
kanIyAMso BAryA asanBUyAMsaH paSavaH



2.3.3.


2.3.3.[1]

yatra vE prajApatiH prajAH sasfje . sa yatrAgniM sasfje sa idaM jAtaH sarvameva
dagDuM daDra ityevAbilameva tA yAstarhi prajA AsustA hEnaM sampezwuM daDrire
so'titikzamARaH puruzamevAByeyAya



2.3.3.[2]

sa hovAca . na vA ahamidaM titikze hanta tvA praviSAni taM mA janayitvA biBfhi sa
yaTEva mAM tvamasmiMloke janayitvA BarizyasyevamevAhaM tvAmamuzmiMloke
janayitvA BarizyAmIti taTeti taM janayitvAbiBaH



2.3.3.[3]

sa yadagnI ADatte . tadenaM janayati taM janayitvA biBarti sa yaTA hEvEza
etamasmiMloke janayitvA biBartyevamu hEvEza etamamuzmiMloke janayitvA
biBarti



2.3.3.[4]

tanna sAmyudvAsayeta . sAmi hAsmE sa glAyati sa yaTA hEvEza etasmA asmiMloke
sAmi glAyatyevamu hEvEza etasmA amuzmiMloke sAmi glAyati tasmAnna
sAmyudvAsayeta



2.3.3.[5]

sa yatra mriyate . yatrEnamagnAvaByAdaDati tadezo'gneraDijAyate sa eza putraH
sanpitA Bavati



2.3.3.[6]

tasmAdetadfziRAByanUktam . Sataminnu Sarado anti devA yatrA naScakrA jarasaM
tanUnAM putrAso yatra pitaro Bavanti mA no maDyA rIrizatAyurgantoriti putro
hyeza santsa punaH pitA Bavatyetannu tadyasmAdagnI AdaDIta


2.3.3.[7]

tadvA eza eva mftyuH . sa eza tapati tadyadeza eva mftyustasmAdyA etasmAdarvAcyaH
prajAstA mriyante'Ta yAH parAcyaste devAstasmAdu te'mftAstasyemAH sarvAH prajA
raSmiBiH prARezvaBihitAstasmAdu raSmayaH prARAnaByavatAyante



2.3.3.[8]

sa yasya kAmayate . tasya prARamAdAyodeti sa mriyate sa yo hEtam
mftyumanatimucyATAmuM lokameti yaTA hEvAsmiMloke na saMyatamAdriyate yadA
yadEva kAmayate'Ta mArayatyevamu hEvAmuzmiMloke punaHpunareva
pramArayati



2.3.3.[9]

sa yatsAyamastamite dve AhutI juhoti . tadetAByAM pUrvAByAm
padByAmetasminmftyO pratitizWatyaTa yatprAtaranudite dve AhutI juhoti
tadetAByAmaparAByAM padByAmetasminmftyO pratitizWita sa enameza
udyannevAdAyodeti tadetaM mftyumatimucyate sEzAgnihotre mftyoratimuktirati ha
vE punarmftyuM mucyate ya evametAmagnihotre mftyoratimuktiM veda



2.3.3.[10]

yaTA vA izoranIkam . evaM yajYAnAmagnihotraM yena vA izoranIkameti sarvA vE
tenezuretyeteno hAsya sarve yajYakratava etaM mftyumatimuktAH



2.3.3.[11]

ahorAtre ha vA amuzmiMloke pariplavamAne . puruzasya sukftaM kziRuto'rvAcInaM
vA ato'horAtre taTo hAsyAhorAtre sukftaM na kziRutaH



2.3.3.[12]

sa yaTA raTopasTe tizWan . uparizwAdraTacakre palyaNyamAne upAvekzetEvam
parastAdarvAcIno'horAtre upAvekzate naha vA asyAhorAtre sukftaM kziRuto ya
evametAmahorAtrayoratimuktiM veda



2.3.3.[13]

pUrveRAhavanIyaM parItya . antareRa gArhapatyaM cEti na vE devA manuzyaM
vidusta enametadantareRAtiyantaM vidurayaM vE na idaM juhotItyagnirvE pApmano
'pahantA tAvasyAhavanIyaSca gArhapatyaScAntareRAtiyataH pApmAnamapahataH so
'pahatapApmA jyotireva SriyA yaSasA Bavati



2.3.3.[14]

uttarato vA agnihotrasya dvAram . sa yaTA dvArA prapadyetEvaM tadaTa yo
dakziRata etyAste yaTA bahirDA caredevaM tat



2.3.3.[15]

nOrha vA ezA svargyA . yadagnihotraM tasyA etasyE nAvaH svargyAyA AhavanIyaScEva
gArhapatyaSca nOmaRqe aTEza eva nAvAjo yatkzIrahotA



2.3.3.[16]

sa yatprANupodEti . tadenAM prAcImaByajati svargaM lokamaBi tayA svargaM lokaM
samaznute tasyA uttarata ArohaRaM sEnaM svargaM lokaM samApayatyaTa yo
dakziRata etyAste yaTA pratIrRAyAmAgacetsa vihIyeta sa tata eva bahirDA syAdevaM
tat



2.3.3.[17]

aTa yAmetAM samiDamaByAdaDAti sezwakA yena mantreRa juhoti
tadyajuryenEtAmizwakAmupadaDAti yadA vA izwakopaDIyate'TAhutirhUyate
tadasyopahitAsvevezwakAsvetA Ahutayo hUyante yA etA agnihotrAhutayaH



2.3.3.[18]

prajApatirvA agniH . saMvatsaro vE prajApatiH saMvatsaresaMvatsare ha vA
asyAgnihotraM cityenAgninA saMtizWate saMvatsaresaMvatsare cityamagnimApnoti ya
evaM vidvAnagnihotraM juhotyetadu hAsyAgnihotraM cityenAgninA saMtizWate
cityamagnimApnoti



2.3.3.[19]

sapta ca vE SatAnyaSItInAmfcaH . viMSatiSca sa yatsAyaM prAtaragnihotraM juhoti te
dve AhutI tA asya saMvatsara AhutayaH sampadyante



2.3.3.[20]

sapta cEva SatAni viMSatiSca . saMvatsare saMvatsare ha vA asyAgnihotram
mahatokTena sampadyate saMvatsare saMvatsare mahadukTamApnoti ya evaM
vidvAnagnihotraM juhotyetadu hAsyAgnihotraM mahatokTena sampadyate
mahadukTamApnoti



2.3.4.

2.3.4.[1]

agnO ha vE devAH . sarvAnpaSUnnidaDire ye ca grAmyA ye cAraRyA vijayaM
vopaprEzyantaH kAmacArasya vA kAmAyAyaM no gopizWo gopAyaditi vA



2.3.4.[2]

tAnu hAgnirnicakame . tEH samgfhya rAtriM praviveSa punarema iti devA edagniM
tiroBUtaM te ha vidAM cakruriha vE prAvikzadrAtriM vE prAvikzaditi
tametatpratyAyatyAM rAtrO sAyamupAtizWanta dehi naH paSUnpunarnaH paSUndehIti
teByo'gniH paSUnpunaradadAt



2.3.4.[3]

tasmE kamagnI upatizWeta . agnI vE dAtArO tAvevEtadyAcate sAyamupatizWeta
sAyaM hi devA upAtizWanta datto hEvAsmA etO pazUnya evaM vidvAnupatizWate



2.3.4.[4]

aTa yasmAnnopatizWeta . uBaye ha vA idamagre sahAsurdevASca manuzyASca
tadyadDa sma manuzyARAM na Bavati tadDa sma devAnyAcanta idaM vE no
nAstIdaM no'stviti te tasyA eva yAYcyAyE dvezeRa devAstiroBUtA nedDinasAni
neddvezyo'sAnIti tasmAnnopatizWeta



2.3.4.[5]

aTa yasmAdupEva tizWeta . yajYo vE devAnAmASIryajamAnasya tadvA eza eva yajYo
yadAhutirASIreva yajamAnasya tadyadevAsyAtra tadevEtadupatizWamAnaH kurute
tasmAdupEva tizWeta



2.3.4.[6]

aTa yasmAnnopatizWeta . yo vE brAhmaRaM vA SaMsamAno'nucarati kzatriyaM
vAyaM me dAsyatyayaM me gfhAn karizyatIti yo vE taM vAdyena vA karmaRA
vABirirADayizati tasmE vE sa deyaM manyate'Ta ya Aha kiM nu tvaM mamAsi yo
me na dadAsItISvara enaM dvezworISvaro nirvedaM
gantostasmAnnopatizWetEtadittvevEza eta yAcate yadindDe yajjuhoti
tasmAnnopatizWeta


2.3.4.[7]

aTa yasmAdupEva tizWeta . uta vE yAcandAtAraM laBata evoto BartA BAryaM
nAnubuDyate sa yadEvAha BAryo vE te'smi biBfhi metyaTEnaM vedATEnam
BAryaM manyate tasmAdupEva tizWetedamittu samastaM yasmAdupatizWeta



2.3.4.[8]

prajApatirvA eza BUtvA . yAvata Izwe yAvadenamanu tasya retaH siYcati
yadagnihotraM juhotIdamevEtatsarvamupatizWamAno'nuvikarotIdaM
sarvamanuprajanayati



2.3.4.[9]

sa vA upavatyA pratipadyate . iyaM vA upa dvayeneyamupa yadDIdaM kiM ca jAyate
'syAM tadupajAyate'Ta yannyfcatyasyAmeva tadupopyate tadahnA rAtryA BUyoBUya
evAkzayyaM Bavati tadakzayyeREvEtadBUmnA pratipadyate



2.3.4.[10]

sa Aha . upaprayanto aDvaramityaDvaro vE yajYa upaprayanto yajYamityevEtadAha
mantraM vocemAgnaya iti mantramu hyasmA etadvakzyanBavatyAre asme ca SfRvata
iti yadyapyasmadArakAdasyaTa na etacURvevEvamevEtanmanyasvetyevEtadAha



2.3.4.[11]

agnirmUrDA divaH . kakutpatiH pfTivyA ayamapAM retAMsi jinvatItyanveva DAvati
tadyaTA yAcan kalyARaM vadedAmuzyAyaRo vE tvamasyalaM vE tvametasmA
asItyevamezA



2.3.4.[12]

aTEndrAgnI . uBA vAmindrAgnI AhuvaDyA uBA rADasaH saha mAdayaDyE uBA
dAtArAvizAM rayIRAmuBA vAjasya sAtaye huve vAmityeza vA indro ya eza tapati sa
yadastameti tadAhavanIyaM praviSati taduBAvevEtatsaha santA upatizWata uBO
me saha santO dattAmiti tasmAdEndrAgnI



2.3.4.[13]

ayaM te yonirftviyaH . yato jAto arocaTAH taM jAnannagna ArohATA no varDayA
rayimiti puzwaM vE rayirBUyo BUya eva na idaM puzwaM kurvityevEtadAha


2.3.4.[14]

ayamiha praTamaH . DAyi DAtfBirhotA yajizWo aDvarezvIqyaH yamapnavAno
Bfgavo virurucurvanezu citraM viBvaM viSe viSa ityanveva DAvati tadyaTA yAcan
kalyARaM vadedAmuzyAyaRo vE tvamasyalaM vE tvametasmA asItyevamezA yaTo
evEza taTo evEnametadAha yadAha viBvaM viSe viSa iti viBUrhyeza viSe viSe



2.3.4.[15]

asya pratnAm . anu dyutaM SukraM duduhre ahrayaH payaH sahasrasAmfzimiti paramA
vA ezA sanInAM yatsahasrasanistadetasyEvAvarudDE tasmAdAha payaH
sahasrasAmfzimiti



2.3.4.[16]

tadetatsamAhAryaM zaqfcam . tasyopavatI praTamA pratnavatyuttamAvocAma
tadyasmAdupavatyaTAda eva pratnaM yAvanto hyeva sanAgre devAstAvanta eva
devAstasmAdadaH pratnaM tadime evAntareRa sarve kAmAste asmA ime saMjAnAne
sarvAn kAmAntsaMnamataH



2.3.4.[17]

sa vE triH praTamAM japati . triruttamAM trivftprAyaRA hi
yajYAstrivfdudayanAstasmAttriH praTamAM japati triruttamAm



2.3.4.[18]

yadDa vA atrAgnihotraM juhvat . vAdyena vA karmaRA vA miTyA
karotyAtmanastadavadyatyAyuzo vA varcaso vA prajAyE vA



2.3.4.[19]

tadu Kalu tanUpA agne'si . tanvaM me pAhyAyurdA agne'syAyurme dehi varcodA
agne'si varco me dehi agne yanme tanvA UnaM tanma ApraReti



2.3.4.[20]

yadDa vA atrAgnihotraM juhvat . vAdyena vA karmaRA vA miTyA
karotyAtmanastadavadyatyAyuzo vA varcaso vA prajAyE vA tanme
punarApyAyayetyevEtadAha taTo hAsyEtatpunarApyAyate


2.3.4.[21]

inDAnAstvA . SataM himA dyumantaM samiDImahIti SataM varzARi
jIvyAsmetyevEtadAha tAvattvA mahAntaM samiDImahIti yadAha dyumantaM
samiDImahIti vayasvanto vayaskftaM sahasvantaH sahaskftamiti vayasvanto vayam
BUyAsma vayaskfttvaM BUyA ityevEtadAha sahasvanto vayaM BUyAsma
sahaskfttvaM bUyA ityevEtadAhAgne sapatnadamBanamadabDAso adAByamiti tvayA
vayaM sapatnAnpApIyasaH kriyAsmetyevEtadAha



2.3.4.[22]

citrAvaso svasti te pAramaSIyeti . triretajjapati rAtrirvE citrAvasuH sA hIyaM saMgfhyeva
citrARi vasati tasmAnnArakAccitraM dadfSe



2.3.4.[23]

etena ha sma vA fzayaH . rAtreH svasti pAraM samaSnuvata eteno ha
smEnAnrAtrernAzwrA rakzAMsi na vindantyeteno evEza etadrAtreH svasti pAraM
samaSnuta eteno enaM rAtrernAzwrA rakzAMsi na vindantyetAvannu tizWaYjapati



2.3.4.[24]

aTAsInaH . saM tvamagne sUryasya varcasA gaTA iti tadyadastaM yannAditya
AhavanIyaM praviSati tenEtadAha samfzIRAM stuteneti tadyadupatizWate tenEtadAha
saM priyeRaDAmnetyAhutayo vA asya priyaM DAmAhutiBireva tadAha
samahamAyuzA saM varcasA saM prajayA saM rAyaspozeRa gmizIyeti yaTA tvametEH
samagaTA evamahamAyuzA varcasA prajayA rAyaspozeReti yadBUmneti
tadevamahametEH saMgacA ityevEtadAha



2.3.4.[25]

aTa gAmaByEti . anDa sTAnDo vo BakzIya maha sTa maho vo BakzIyeti
yAni vo vIryARi yAni vo mahAMsi tAni vo BakzIyetyevEtadAhorja sTorja vo
BakzIyeti rasa sTa rasaM vo BakzIyetyevEtadAha rAyaspoza sTa rAyaspozaM vo
BakzIyeti BUmA sTa BUmAnaM vo BakziyetyevEtadAha



2.3.4.[26]

revatI ramaDvamiti revanto hi paSavastasmAdAha revatI
ramaDvamityasminyonAvasmin gozWe'smiMloke'smin kzaye . ihEva sta
mApagAtetyAtmana evEtadAha madeva mApagAteti



2.3.4.[27]

aTa gAmaBimfSati . saMhitAsi viSvarUpIti viSvarUpA iva hi paSavastasmAdAha
viSvarUpItyUrjA mAviSa gOpatyenetyUrjeti yadAha raseneti tadAha gOpatyeneti yadAha
BUmneti tadAha



2.3.4.[28]

aTa gArhapatyamaByEti . sa gArhapatyamupatizWata upa tvAgne dive dive
dozAvastarDiyA vayaM namo Baranta emasIti nama evAsmA etatkaroti yaTEnaM na
hiMsyAt



2.3.4.[29]

rAjantamaDvarARAm . gopAmftasya dIdiviM varDamAnaM sve dama iti svaM vE ta
idaM yanmama tanno BUyo BUya eva kurvityevEtadAha



2.3.4.[30]

sa naH piteva sUnave . agne sUpAyano Bava sacasvA naH svastaya iti yaTA pitA putrAya
sUpacaro nEvEnaM kena cana hinastyevaM naH sUpacara eDi mEva tvA kena cana
hiMsizmetyevEtadAha



2.3.4.[31]

aTa dvipadAH . agne tvaM no antama uta trAtA Sivo BavA varUTyaH
vasuragnirvasuSravA acA nakzi dyumattamaM rayiM dAH taM tvA SocizWa dIdivaH
sumnAya nUnamImahe saKiByaH sa no boDi SruDI havamuruzyA Ro aGAyataH
samasmAditi



2.3.4.[32]

yadvA AhavanIyamupatizWate . paSUMstadyAcate
tasmAttamuccAvacEScandoBirupatizWata uccAvacA iva hi paSavo'Ta
yadgArhapatyaM puruzAMstadyAcate tadgAyatraM praTamaM tricaM gAyatraM vA
agneScandaH svenEvEnametaccandasopaparEti



2.3.4.[33]

aTa dvipadAH . puruzacandasaM vE dvipadA dvipAdvA ayaM puruzaH
puruzAnEvEtadyAcate puruzAnhi yAcate tasmAddvipadAH paSumAnha vE
puruzavAnBavati ya evaM vidvAnupatizWate


2.3.4.[34]

aTa gAmaByEti . iqa ehyadita ehItIqA hi gOraditirhi gOstAmaBimfSati kAmyA
eteti manuzyARAM hyetAsu kAmAH pravizwAstasmAdAha kAmyA eteti mayi vaH
kAmaDaraRaM BUyAdityahaM vaH priyo BUyAsamityevEtadAha



2.3.4.[35]

aTAntareRAhavanIyaM ca gArhapatyaM ca . prANtizWannagnimIkzamARo japati
somAnaM svaraRaM kfRuhi brahmaRaspate kakzIvantaM ya OSijaH yo revAnyo
amIvahA vasuvitpuzwivarDanaH sa naH sizaktu yasturaH mA naH SaMso araruzo
DUrtiH praRaNmartyasya rakzA Ro brahmaRaspata iti



2.3.4.[36]

yadvA AhavanIyamupatizWate . divaM tadupatizWate'Ta yadgArhapatyaM pfTivIM
tadaTEtadantarikzamezA hi digbfhaspateretaM hyetaddiSamupatizWate
tasmAdbArhaspatyaM japati



2.3.4.[37]

mahi trIRAmavo'stu . dyukzaM mitrasyAryamRaH durADarzaM varuRasya na hi
tezAmamA cana nADvasu vAraRezu ISe ripuraGaSaMsaH te hi putrAso aditeH pra
jIvase martyAya jyotiryacantyajasramiti tatrAsti nADvasu vAraRezvityeti ha vA
aDvAno vAraRA ya ime'ntareRa dyAvApfTivI etAnhyetadupatizWate tasmAdAha
nADvasu vAraRezviti



2.3.4.[38]

aTEndrI . indro vE yajYasya devatA sendramevEtadagnyupsTAnaM kurute kadA
cana starIrasi nendra saScasi dASuza iti yajamAno vE dASvAnna yajamAnAya
druhyasItyevEtadAhopopennu maGavanBUya innu te dAnaM devasya pfcyata iti
BUyo BUya eva na idaM puzwaM kurvityevEtadAha



2.3.4.[39]

aTa sAvitrI . savitA vE devAnAM prasavitA taTo hAsmA ete savitfprasUtA eva sarve
kAmAH samfDyante tatsaviturvareRyaM Bargo devasya DImahi Diyo yo naH
pracodayAditi



2.3.4.[40]

aTAgneyI . tadagnaya evEtadAtmAnamantataH paridadAti guptyE pari te dUqaBo
raTo'smAnaSnotu viSvataH yena rakzasi dASuza iti yajamAnA vE dASvAMso yo ha vA
asyAnADfzyatamo raTastenEza yajamAnAnaBirakzati sa yaste'nADfzyatamo
raTo yena yajamAnAnaBirakzasi tena naH sarvato'BigopAyetyevEtadAha
triretajjapati



2.3.4.[41]

aTa putrasya nAma gfhRAti . idaM me'yaM vIryaM putro'nusaMtanavaditi yadi putro
na syAdapyAtmana eva nAma gfhRIyAt



2.4.1.


2.4.1.[1]

aTa hute'gnihotra upatizWate . BUrBuvaH svariti tatsatyenEvEtadvAcaM
samarDayati yadAha BUrBuvaH svariti tayA samfdDayASizamASAste supozaH
pozEriti tatpuzwimASAste



2.4.1.[2]

yadvA ado dIrGamagnyupasTAnam . ASIreva sASIriyaM tadetAvatEvEtatsarvamApnoti
tasmAdetenEvopatizWetEtena nveva vayamupacarAma iti ha smAhAsuriH



2.4.1.[3]

aTa pravatsyan . gArhapatyamevAgra upatizWate'TAhavanIyaM



2.4.1.[4]

sa gArhapatyamupatizWate . narya prajAM me pAhIti prajAyA hEza Izwe
tatprajAmevAsmA etatparidadAti guptyE



2.4.1.[5]

aTAhavanIyamupatizWate . SaMsya paSUnme pAhIti paSUnAM hEza Izwe
tatpaSUnevAsmA etatparidadAti guptyE



2.4.1.[6]

aTa pra vA vrajati pra vA DAvayati . sa yatra velAM manyate tatsyanttvA vAcaM
visfjate'Ta prozya parekzya yatra velAM manyate tadvAcaM yacati sa yadyapi
rAjAntareRa syAnnEva tamupeyAt



2.4.1.[7]

sa AhavanIyamevAgra upatizWate . aTa gArhapatyaM gfhA vE gArhapatyo gfhA vE
pratizWA tadgfhezvevEtatpratizWAyAM pratitizWati



2.4.1.[8]

sa AhavanIyamupatizWate . Aganma viSvavedasamasmaByaM vasuvittamamagne
samrAqaBi dyumnamaBi saha AyacasvetyaTopaviSya tfRAnyapalumpati



2.4.1.[9]

aTa gArhapatyamupatizWate . ayamagnirgfhapatirgArhapatyaHprajAyA vasuvittamaH
agne gfhapate'Bi dyumnamaBi saha AyacasvetyaTopaviSya
tfRAnyapalumpatyetannu japenEtena nveva BUyizWA ivopatizWante



2.4.1.[10]

sa vE Kalu tUzRImevopatizWeta . idaM vE yasminvasati brAhmaRo vA rAjA vA
SreyAnmanuzyo nveva tameva nArhati vaktumidaM me tvaM gopAya prAhaM
vatsyAmItyaTAsminnete SreyAMso vasanti devA agnayaH ka u tAnarhati vaktumidam
me yUyaM gopAyata prAhaM vatsyAmIti



2.4.1.[11]

mano ha vE devA manuzyasyAjAnanti . sa veda gArhapatyaH paridAm
medamupAgAditi tUzRImevAhavanIyamupatizWate sa vedAhavanIyaH paridAM
medamupAgAditi



2.4.1.[12]

aTa pra vA vrajati pra vA DAvayati . sa yatra velo manyate tatsyanttvA vAcaM visfjate
'Ta prozya parekzya yatra velAM manyate tadvAcaM yacati sa yadyapi rAjAntareRa
syAnnEva tamupeyAt



2.4.1.[13]

sa AhavanIyamevAgra upatizWate . aTa gArhapatyaM
tUzRImevAhavanIyamupatizWate tUzRImupaviSya tfRAnyapalumpati tUzRImeva
gArhapatyamupatizWate tUzRImupaviSya tfRAnyapalumpati



2.4.1.[14]

aTAto gfhARAmevopacAraH . etadDa vE gfhapateH prozuza AgatAdgfhAH samuttrastA
iva Bavanti kimayamiha vadizyati kiM vA karizyatIti sa yo ha tatra kiMcidvadati vA
karoti vA tasmAdgfhAH pratrasanti tasyeSvaraH kulaM vikzobDoraTa yo ha tatra na
vadati na kiM cana karoti taM gfhA upasaMSrayante na vA ayamihAvAdInna kiM
canAkaraditi sa yadihApi sukrudDa iva syAcva eva tatastatkuryAdyadvadizyanvA
karizyanvA syAdeza u gfhARAmupacAraH



2.4.2.


2.4.2.[1]

prajApatiM vE BUtAnyupAsIdan . prajA vE BUtAni vi no Dehi yaTA jIvAmeti tato
devA yajYopavItino BUtvA dakziRaM jAnvAcyopAsIdaMstAnabravIdyajYo vo
'nnamamftatvaM va UrgvaH sUryo vo jyotiriti



2.4.2.[2]

aTEnaM pitaraH . prAcInAvItinaH savyaM jAnvAcyopAsIdaMstAnabravInmAsimAsi vo
'SanaM svaDA vo manojavIvaScandramA vo jyotiriti



2.4.2.[3]

aTEnaM manuzyAH . prAvftA upasTaM kftvopAsIdaMstAnabravItsAyaM prAtarvo
'SanaM prajA vo mftyurvo'gnirvo jyotiriti



2.4.2.[4]

aTEnaM paSava upAsIdan . teByaH svEzameva cakAra yadEva yUyaM kadA ca
laBADvE yadi kAle yadyanAkAle'TEvASnATeti tasmAdete yadEva kadA ca laBante
yadi kAle yadyanAkAle'TEvASnanti



2.4.2.[5]

aTa hEnaM SaSvadapyasurA upasedurityAhuH . teByastamaSca mAyAM ca
pradadAvastyahEvAsuramAyetIva parABUtA ha tveva tAH prajAstA imAH
prajAstaTEvopajIvanti yaTEvAByaH prajApatirvyadaDAt


2.4.2.[6]

nEva devA atikrAmanti . na pitaro na paSavo manuzyA evEke'tikrAmanti tasmAdyo
manuzyARAM medyatyaSuBe medyati vihUrcati hi na hyayanAya cana BavatyanftaM
hi kftvA medyati tasmAdu sAyamprAtarASyeva syAtsa yo hEvaM vidvAntsAyamprAtarASI
Bavati sarvaM hEvAyureti yadu ha kiM ca vAcA vyAharati tadu hEva BavatyetadDi
devasatyaM gopAyati tadDEtattejo nAma brAhmaRaM ya etasya vrataM Saknoti caritum



2.4.2.[7]

tadvA etat . mAsi mAsyeva pitfByo dadato yadEvEza na purastAnna paScAddadfSe
'TEByo dadAtyeza vE somo rAjA devAnAmannaM yaccandramAH sa etAM rAtriM
kzIyate tasminkzIRe dadAti taTEByo samadaM karotyaTa yadakzIRe
dadyAtsamadaM ha kuryAddeveByaSca pitfByaSca tasmAdyadEvEza na purastAnna
paScAddadfSe'TEByo dadAti



2.4.2.[8]

sa vA aparAhRe dadAti . pUrvAhRo vE devAnAM maDyandino manuzyARAmaparAhRaH
pitFRAM tasmAdaparAhRe dadAti



2.4.2.[9]

sa jaGanena gArhapatyam . prAcInAvItI BUtvA dakziRAsIna etaM grfhRAti sa tata
evopotTAyottareRAnvAhAryapacanaM dakziRA tizWannavahanti sakftPalIkaroti
sakfdu hyeva parAYcaH pitarastasmAtsakftPalIkaroti



2.4.2.[10]

taM Srapayati . tasminnaDiSrita AjyaM pratyAnayatyagnO vE deveByo
juhvatyudDaranti manuzyeByo'TEva pitFRAM tasmAdaDiSrita AjyaM pratyAnayati



2.4.2.[11]

sa udvAsyAgnO dve AhutI juhoti deveByaH . devAnvA eza upAvartate ya
AhitAgnirBavati yo darSapUrRamAsAByAM yajate'TEtatpitfyajYenevAcArIttadu
nihnute sa devEH prasUto'TEtatpitfByo dadAti tasmAdudvAsyAgnO dve AhutI juhoti
deveByaH



2.4.2.[12]

sa vA agnaye ca somAya ca juhoti . sa yadagnaye juhoti sarvatra hyevAgniranvABakto
'Ta yatsomAya juhoti pitfdevatyo vE somastasmAdagnaye ca somAya ca juhoti



2.4.2.[13]

sa juhoti . agnaye kavyavAhanAya svAhA somAya pitfmate svAhetyagnO
mekzaRamaByAdaDAti tatsvizwakfdBAjanamaTa dakziRenAnvAhAryapacanaM
sakfdulliKati tadvediBAjanaM sakfdu hyeva parAYcaH pitarastasmAtsakfdulliKati



2.4.2.[14]

aTa parastAdulmukaM nidaDAti . sa yadaniDAyolmukamaTEtatpitfByo
dadyAdasurarakzasAni hEzAmetadvimaTnIraMstaTo hEtatpitFRAmasurarakzasAni
na vimaTnate tasmAtparastAdulmukaM nidaDAti



2.4.2.[15]

sa nidaDAti . ye rUpARi pratimuYcamAnA asurAH santaH svaDayA caranti parApuro
nipuro ye BarantyagnizwAMlokAtpraRudAtyasmAdityagnirhi rakzasAmapahantA
tasmAdevaM nidaDAti



2.4.2.[16]

aTodapAtramAdAyAvanejayati . asAvavanenikzvetyeva yajamAnasya
pitaramasAvavanenikzveti pitAmahamasAvavanenikzveti prapitAmahaM
tadyaTASizyate'BiziYcedevaM tat



2.4.2.[17]

aTa sakfdAcinnAnyupamUlaM dinAni Bavanti . agramiva vE devAnAM maDyamiva
manuzyARAM mUlamiva pitFRAM tasmAdupamUlaM dinAni Bavanti sakfdAcinnAni
Bavanti sakfdu hyevaparAYcaH pitarastasmAtsakfdAcinnAni Bavanti



2.4.2.[18]

tAni dakziRopastfRAti . tatra dadAti sa vA iti dadAtItIva vE deveByo
juhvatyudDaranti manuzyeByo'TEvaM pitFRAM tasmAditi dadAti



2.4.2.[19]

sa dadAti . asAvetatta ityeva yajamAnasya pitre ye ca tvAmanvityu hEka Ahustadu taTA
na brUyAtsvayaM vE tezAM saha yezAM saha tasmAdu brUyAdasAvetatta ityeva
yajamAnasya pitre'sAvetatta iti pitAmahAyAsAvetatta iti prapitAmahAya tadyaditaH
parAgdadAti sakfdu hyeva parAYcaH pitarah



2.4.2.[20]

tatra japati . atra pitaro mAdayaDvaM yaTABAgamAvfzAyaDvvamiti
yaTABAgamaSnItetyevEtadAha



2.4.2.[21]

aTa parANparyAvartate . tira iva vE pitaro manuzyeByastira ivEtadBavati sa vA A
tamitorAsItetyAhuretAvAnhyasuriti sa vE muhUrtamevAsitvA



2.4.2.[22]

aTopapalyayya japati . amImadanta pitaro yaTABAgamAvfzAyizateti
yaTABAgamASizurityevEtadAha



2.4.2.[23]

aTodapAtramAdAyAvanejayati . asAvavanenikzvetyeva yajamAnasya
pitaramasAvavanenikzveti pitAmahamasAvavanenikzveti prapitAmahaM tadyaTA
jakzuze'BiziYcedevaM tat



2.4.2.[24]

aTa nIvimudvfhya namaskaroti . pitfdevatyA vE nIvistasmAnnIvimudvfhya
namaskaroti yajYo vE namo yajYiyAnevEnAnetatkaroti zawkftvo namaskaroti zaqvA
ftava ftavaH pitarastasmAtzawkftvo namaskaroti gfhAnnaH pitaro datteti gfhARAM ha
pitara ISata ezo etasyASIH karmaRo'TAvajiGrati pratyavaDAya piRqAntsa
yajamAnaBAgo'gnO sakfdAcinnAnyaByAdaDAti punarulmukamapi sfjati



2.4.3.


2.4.3.[1]

tadu hovAca kahoqaH kOzItakiH . anayorvA ayaM dyAvApfTivyo raso'sya rasasya
hutvA deveByo'TemamaSnAmeti tasmAdvA AgrayaRezwyA yajata iti



2.4.3.[2]

tadu hovAca yAjYavalkyaH . devASca vA asurAScoBaye prAjApatyAH paspfDire tato'surA
uBayIroSaDIryASca manuzyA upajIvanti yASca paSavaH kftyayeva tvadvizeReva
tvatpralilipurutEvaM ciddevAnaBiBavemeti tato na manuzyA ASurna paSava AliliSire
tA hemAH prajA anASakena notparAbaBUvuH



2.4.3.[3]

tadvE devAH SuSruvuH . anASakena ha vA imAH prajAH parABavantIti te
hocurhantedamAsAmapajiGAMsAmeti keneti yajYenEveti yajYena ha sma vE taddevAH
kalpayante yadezAM kalpamAsarzayaSca



2.4.3.[4]

te hocuH . kasya na idaM BavizyatIti te mamamametyeva na sampAdayAM cakruste
hAsampAdyocurAjimevAsminnajAmahE sa yo na ujjezyati tasya na idaM BavizyatIti
taTeti tasminnAjimAjanta



2.4.3.[5]

tAvindrAgnI udajayatAm . tasmAdEndrAgnO dvAdaSakapAlaH puroqASo
BavatIndrAgnI hyasya BAgaDeyamudajayatAM tO yatrendrAgnI ujjigIvAMsO
tasTatustadviSve devA anvAjagmuH



2.4.3.[6]

kzatraM vA indrAgnI . viSo viSve devA yatra vE kzatramujjayatyanvABaktA vE tatra
viwtadviSvAndevAnanvABajatAM tasmAdeza vESvadevaScarurBavati



2.4.3.[7]

taM vE purARAnAM kuryAdityAhuH . kzatraM vA indrAgnI netkzatramaByArohayARIti
tO vA uBAveva navAnAM syAtAM yadDi puroqASa itaraScaruritarastenEva
kzatramanaByArUQaM tasmAduBAveva navAnAM syAtAm



2.4.3.[8]

ta u ha viSve devA UcuH . anayorvA ayaM dyAvApfTivyo raso hanteme
asminnABajAmeti tAByAmetaM BAgamakalpayannetaM dyAvApfTivyamekakapAlam
puroqASaM tasmAddyAvApfTivya ekakapAlaH puroqASo Bavati tasyeyameva
kapAlamekeva hIyaM tasmAdekakapAlo Bavati


2.4.3.[9]

tasya paricakzA . yasyE vE kasyE ca devatAyE havirgfhyate sarvatrEva
svizwakfdanvABakto'TEtaM sarvameva juhoti na svizwakfte'vadyati sA paricakzoto
hutaH paryAvartate



2.4.3.[10]

tadAhuH . paryABUdvA ayamekakapAlo mohizyati rAzwramiti nAsya sA
paricakzAhavanIyo vA AhutInAM pratizWA sa yadAhavanIyaM prApyApi daSa kftvaH
paryAvarteta na tadAdriyeta yadIttvanye vadanti
kastatsaMDamupeyAttasmAdAjyasyEva yajedAjyaM ha vA anayordyAvApfTivyoH
pratyakzaM rasastatpratyakzamevEne etatsvena rasena meDena prIRAti
tasmAdAjyasyEva yajet



2.4.3.[11]

etena vE devAH . yajYenezwvoBayInAmozaDInAM yASca manuzyA upajIvanti yASca
paSavaH kftyAmiva tvadvizamiva tvadapajaGrustata ASnanmanuzyA AliSanta paSavaH



2.4.3.[12]

aTa yadeza etena yajate . tannAha nvevEtasya taTA kaScana kftyayeva tvadvizeReva
tvatpralimpatIti devA akurvanniti tvevEza etatkaroti yamu cEva devA
BAgamakalpayanta tamu cEvEBya eza etadBAgaM karotImA u
cEvEtaduBayIrozaDIryASca manuzyA upajIvanti yASca paSavastA anamIvA
akilvizAH kurute tA asyAnamIvA akilvizA imAH prajA upajIvanti tasmAdvA eza etena
yajate



2.4.3.[13]

tasya praTamajo gOrdakziRA . agryamiva hIdaM sa yadIjAnaH
syAddarSapUrRamAsAByAM vA yajetATEtena yajeta yadyu anIjAnaH
syAccAtuzprASyamevEtamodanamanvAhAryapacane paceyustaM brAhmaRA aSnIyuH



2.4.3.[14]

dvayA vE devA devAH . ahEva devA aTa ye brAhmaRAH SuSruvAMso'nUcAnAste
manuzyadevAstadyaTA vazawkftaM hutamevamasyEtadBavati tatro
yacaknuyAttaddadyAnnAdakziRAM haviH syAditi hyAhurnAgnihotre juhuyAtsamadaM ha
kuryAdyadagnihotre juhuyAdanyadvA AgrayaRamanyadagnihotraM tasmAnnAgnihotre
juhuyAt


2.4.4.

2.4.4.[1]

prajApatirha vA etenAgre yajYeneje . prajAkAmo bahuH prajayA paSuBiH syAM SriyaM
gaceyaM yaSaH syAmannAdaH syAmiti



2.4.4.[2]

sa vE dakzo nAma . tadyadenena so'gre'yajata tasmAddAkzAyaRayajYo
nAmotEnameke vasizWayajYa ityAcakzata eza vE vasizWa etameva
tadanvAcakzate sa etena yajYeneje sa etena yajYenezwvA yeyaM prajApateH prajAtiryA
SrIretadbaBUvEtAM ha vE prajAtiM prajAyata etAM SriyaM gacati ya evaM vidvAnetena
yajYena yajate tasmAdvA etena yajeta



2.4.4.[3]

teno ha tata Ije . pratIdarSaH SveknaH sa ye taM pratyAsustezAM vivacanamivAsa
vivacanamiva ha vE Bavati ya evaM vidvAnetena yajYena yajate tasmAdvA etena
yajeta



2.4.4.[4]

tamAjagAma . suplA sArYjayo brahmacaryaM tasmAdetaM ca yajYamanUce'nyamu ca so
'nUcya punaH sfYjayAYjagAma te ha sfYjayA vidAM cakruryajYaM vE no'nUcyAganniti te
hocuH saha vE nastaddevErAganyo no yajYamanUcyAganniti sa vE sahadevaH
sArYjayastadapyetannivacanamivAstyanyadvA aresuplA nAma daDa iti sa etena
yajYeneje sa etena yajYenezwvA yeyaM sfYjayAnAM prajAtiryA SrIretadbaBUvEtAM ha
vE prajAtiM prajAyata etAM SriyaM gacati yaevaM vidvAnetena yajYena yajate tasmAdvA
etena yajeta2.4.4.[5]teno ha tata Ije . devaBAgaH SrOtarzaH sa uBayezAM kurURAM ca
sfYjayAnAM ca purohita Asa paramatA vE sA yo nvevEkasya rAzwrasya purohito'satsA
nveva paramatA kimu yo dvayoH paramatAmiva ha vE gacati ya evaM vidvAnetena
yajYena yajate tasmAdvA etena yajeta



2.4.4.[6]

teno ha tata Ije . dakzaH pArvatista ime'pyetarhi dAkzAyaRA rAjyamivEva prAptA
rAjyamiha vE prApnoti ya evaM vidvAnetena yajate tasmAdvA etena yajeta sa vA ekEka
evAnUcInAhaM puroqASo Bavatyeteno hAsyAsapatnAnupabADA SrIrBavati sa vE dve
pOrRamAsyO yajate dve amAvAsye dve vE miTunaM miTunamevEtatprajananaM
kriyate



2.4.4.[7]

aTa yatpUrvedyuH . agnIzomIyeRa yajate pOrRamAsyAM te dve devate dve vE
miTunaM miTunamevEtatprajananaM kriyate



2.4.4.[8]

aTa prAtaH . AgneyaH puroqASo BavatyEndraM sAMnAyyaM te dve devate dve vE
miTunaM miTunamevEtatprajananaM kriyate



2.4.4.[9]

aTa yatpUrvedyuH . EndrAgnena yajate'mAvAsyAyAM te dve devate dve vE miTunam
miTunamevEtatprajananaM kriyate



2.4.4.[10]

aTa prAtaH . AgneyaH puroqASo Bavati mEtrAvaruRI payasyA nedyajYAdayAnIti
nvevAgneyaH puroqASo'TEtAveva mitrAvaruRO dve devate dve vE miTunam
miTunamevEtatprajananaM kriyata etadu hAsya tadrUpaM yena bahurBavati yena
prajAyate



2.4.4.[11]

aTa yatpUrvedyuH . agnIzomIyeRa yajate pOrRamAsyAM yamevAmumupavasaTe
'gnIzomIyaM paSumAlaBate sa evAsya saH



2.4.4.[12]

aTa prAtaH . AgneyaH puroqASo BavatyEndraM sAMnAyyam
prAtaHsavanamevAsyAgneyaH puroqASo AgneyaM hi prAtaHsavanamaTEndraM
sAMnAyyaM mADyandinamevAsya tatsavanamEndraM hi mADyandinaM savanam



2.4.4.[13]

aTa yatpUrvedyuH . EndrAgnena yajate'mAvAsyAyAM tftIyasavanamevAsya
tadvESvadevaM vE tftIyasavanamindrAgnI vE viSve devAH



2.4.4.[14]

aTa prAtaH . AgneyaH puroqASo Bavati mEtrAvaruRI payasyA nedyajYAdayAnIti
nvevAgneyaH puroqASo'Ta yAmevAmUM mEtrAvaruRIM vaSAmanUbanDyAmAlaBate
sEvAsya mEtrAvaruRI payasyA sa pOrRamAsena cAmAvAsyena cezwvA
yAvatsOmyenADvareRezwvA jayati tAvajjayati tadu Kalu mahAyajYo Bavati


2.4.4.[15]

aTa yatpUrvedyuH . agnIzomIyeRa yajate pOrRamAsyAmetena vA indro
vftramahanneteno eva vyajayata yAsyeyaM vijitistAM taTo evEza etena pApmAnaM
dvizantaM BrAtfvyaM hanti taTo eva vijayate'Ta yatsaMnayatyAmAvAsyaM vE
sAMnAyyaM dUre tadyadamAvAsyeti kzirra evEtadvftraM jaGnuze tametena
rasenAprIRan kzipre ha vE pApmAnamapahate ya evaM vidvAnpOrRamAsyAM
saMnayatyeza vE somo rAjA d



s02401150LevAnAmannaM yaccandramAstametatpUrvedyuraBizuRvanti
prAtarBakzayizyantastametadBakzayanti yadapakzIyate



2.4.4.[16]

aTa yatpUrvedyuH . agnIzomIyeRa yajate
pOrRamAsyAmaBizuRotyevEnametattasminnaBizuta etaM rasaM daDAtyetena
rasena tIvrIkaroti svadayati ha vE deveByo havyaM svadate hAsya deveByo havyaM
ya evaM vidvAnpOrRamAsyAM saMnayati



2.4.4.[17]

aTa yatpUrvedyuH . EndrAgnena yajate'mAvAsyAyAM darSapUrRamAsayorvE devate sta
indrAgnI eva te evEtadaYjasA pratyakzaM yajatyaYjasA ha vA asya
darSapUrRamAsAByAmizwaM Bavati ya evametadveda



2.4.4.[18]

aTa prAtaH . AgneyaH puroqASo Bavati mEtrAvaruRI payasyA nedyajYAdayAnIti
nvevAgneyaH puroqASo'TEtAvevArDamAsO mitrAvaruRO ya evApUryate sa varuRO
yo'pakzIyate sa mitrastAvetAM rAtrimuBO samAgacatastaduBAvevEtatsaha santO
prIRAti sarvaM ha vA asya prItaM Bavati sarvamAptaM ya evametadveda



2.4.4.[19]

tadvA etAM rAtrim . mitro varuRe retaH siYcati tadetena retasA prajAyate yadApUryate
tadyadezAtra mEtrAvaruRI payasyAvakxptatamA Bavati



2.4.4.[20]

sAMnAyyaBAjanA vA amAvAsyA . tadadastatpOrRamAsyAM kriyate sa yadDAtrApi
saMnayejjAmi kuryAtsamadaM kuryAttadenamadBya ozaDiByaH samBftyAhutiByo
'Dijanayati sa eza AhutiByo jAtaH paScAddadfSe



2.4.4.[21]

miTunAdidvA enametatprajanayati . yozA payasyA reto vAjinaM tadvA anuzWyA
yanmiTunAjjAyate tadenametasmAnmiTunAtprajananAtprajanayati tasmAdezAtra
payasyA Bavati



2.4.4.[22]

aTa vAjiByo vAjinaM juhoti . ftavo vE vAjino reto vAjinaM tadvanuzWyevEtadretaH
sicyate tadftavo retaH siktamimAH prajAH prajanayanti tasmAdvAjiByo vAjinaM juhoti



2.4.4.[23]

sa vE paScAdiva yajYasya juhoti . paScAdvE parItya vfzA yozAmaDidravati tasyAM
retaH siYcati sa vE prAgevAgre juhotyagne vIhAtyanuvazawkaroti
tatsvizwakfdBAjanaM sa vE prAgeva juhoti



2.4.4.[24]

aTa diSo vyAGArayati . diSaH pradiSa AdiSo vidiSa uddiSo digByaH svAheti paYca
diSaH paYca'rtavastadftuBirevEtaddiSo miTunIkaroti



2.4.4.[25]

tadvE paYcEva Bakzayanti . hotA cADvaryuSca brahmA cAgnIcca yajamAnaH paYca
vA ftavastadftUnAmevEtadrUpaM kriyate tadftuzvevEtadretaH siktaM pratizWApayati
praTamo yajamAno Bakzayati praTamo retaH parigfhRAnItyaTo apyuttamo
mayyuttame retaH pratitizWAdityupahUta upahvayasveti somamevEtatkurvanti



2.5.1.

2.5.1.[1]

prajApatirha vA idamagra eka evAsa . sa Ekzata kaTaM nu prajAyeyeti so'SrAmyatsa
tapo'tapyata sa prajA asfjata tA asya prajAH sfzwAH parAbaBUvustAnImAni vayAMsi
puruzo vE prajApaternedizWaM dvipAdvA ayaM puruzastasmAddvipAdo vayAMsi



2.5.1.[2]

sa Ekzata prajApatiH . yaTA nveva purEko'BUvamevamu nvevApyetarhyeka
evAsmIti sa dvitIyAH sasfje tA asya parEva baBUvustadidaM kzudraM sarIsfpaM
yadanyatsarpeByastftIyAH sasfja ityAhustA asya parEva baBUvusta ime sarpA etA ha
nveva dvayIryAjYavalkya uvAca trayIru tu punarfcA



2.5.1.[3]

so'rcaYcrAmyanprajApatirIkzAM cakre . kaTaM nu me prajAH sfzwAH parABavantIti
sa hEtadeva dadarSAnaSanatayA vE me prajAH parABavantIti sa Atmana evAgre
stanayoH paya ApyAyayAM cakre sa prajA asfjata tA asya prajAH sfzwA stanAvevABipadya
tAstataH sambaBUvustA imA aparABUtaH



2.5.1.[4]

tasmAdetadfziRAByanUktam . prajA ha tisro atyAyamIyuriti tadyAH parABUtAstA
evEtadaByanUktaM nyanyA arkamaBito viviSra ityagnirvA arkastadyA imAH prajA
aparABUtAstA agnimaBito nivizwAstA evEtadaByanUktam



2.5.1.[5]

mahadDa tasTO Buvanezvantariti . prajApatimevEtadaByanUktaM pavamAno
harita AviveSeti diSo vE haritastA ayaM vAyuH pavamAna AvizwastA evEzargaByanUktA
tA imAhprajAstaTEva prajAyante yaTEva prajApatiH prajA asfjatedaM hi yadEva
striyE stanAvApyAyete UDaH paSUnAmaTEva yajjAyate tajjAyate tAstata
stanAvevABipadya samBavanti



2.5.1.[6]

tadvE paya evAnnam . etadDyagre prajApatirannamajanayata tadvA annameva prajA
annAdDi samBavantIdaM hi yAsAM payoBavati stanAvevABipadya tAstataH
samBavantyaTa yAsAM payo na Bavati jAtameva tA aTAdayanti tadu tA annAdeva
samBavanti tasmAdvannameva prajAH



2.5.1.[7]

sa yaH prajAkAmaH . etena havizA yajata AtmAnamevEtadyajYaM viDatte prajApatim
BUtam



2.5.1.[8]

sa vA Agneyo'zwAkapAlaH puroqASo Bavati . agnirvE devatAnAM muKam
prajanayitA sa prajApatistasmAdAgneyo Bavati


2.5.1.[9]

aTa sOmyaScarurBavati . reto vE somastadagnO prajanayitari somaM retaH siYcati
tatpurastAnmiTunaM prajananam



2.5.1.[10]

aTa sAvitraH . dvAdaSakapAlo vAzwAkapAlo vA puroqASo Bavati savitA vE devAnAm
prasavitA prajApatirmaDyataH prajanayitA tasmAtsAvitro Bavati



2.5.1.[11]

aTa sArasvataScarurBavati . pOzRaScaruryozA vE sarasvatI vfzA pUzA
tatpunarmiTunaM prajananametasmAdvA uBayato miTunAtprajananAtprajApatiH
prajAH sasfja itaScorDvA itaScAvAcIstaTo evEza etasmAduBayata eva
miTunAtprajananAtprajAH sfjata itaScorDvA itaScAvAcIstasmAdvA etAni paYca havIMzi
Bavanti



2.5.1.[12]

aTAtaH payasyAyA evAyatanam . mArutastu saptakapAlo viSo vE maruto devaviSastA
hedamanizedDrA iva cerustAH prajApatiM yajamAnamupetyocurvi vE te
maTizyAmaha imAH prajA yA etena havizA srakzyasa iti



2.5.1.[13]

sa Ekzata prajApatiH . parA me pUrvAH prajA aBUvannimA u cedime vimaTnate na
tataH kiM cana pariSekzyata iti teBya etaM BAgamakalpayadetaM mArutaM
saptakapAlaM puroqASaM sa eza mArutaH saptakapAlastadyatsaptakapAlo Bavati sapta
sapta hi mAruto gaRastasmAnmArutaH saptakapAlaH puroqASo Bavati



2.5.1.[14]

taM vE svatavoBya iti kuryAt . svayaM hi ta etaM BAgamakurvatoto svatavoByo
yAjyAnuvAkye na vindanti sa u Kalu mAruta eva syAtsa vA eza prajABya evAhiMsAyE
kriyate tasmAnmArutaH



2.5.1.[15]

aTAtaH payasyEva . payaso vE prajAH samBavanti payasaH samBUtAstadyata eva
samBUtA yataH samBavanti tadevABya etatkaroti tadyAH pUrvErhavirBiH prajAH
sfjate tA etasmAtpayasa etasyE payasyAyE samBavanti


2.5.1.[16]

tasyAM miTunamasti . yozA payasyA reto vAjinaM
tasmAnmiTunAdviSvamasammitamanu prAjAyata
tadyadetasmAnmiTunAdviSvamasammitamanu prAjAyata tasmAdvESvadevI Bavati



2.5.1.[17]

aTa dyAvApfTivya ekakapAlaH puroqASo Bavati . etErvE havirBiH prajApatiH prajAH
sfzwvA tA dyAvApfTivIByAM paryagfhRAttA imA dyAvApfTivIByAM parigfhItAstaTo
evEza etadya etErhavirBiH prajAH sfjate tA dyAvApfTivIByAM parigfhRAti
tasmAddyAvApfTivya ekakapAlaH puroqASo Bavati



2.5.1.[18]

aTAta Avfdeva . nopakirantyuttaravediM visfzwamasatsarvamasadvESvadevamasaditi
treDA barhiH saMnadDaM Bavati tatpunarekaDEtadDi prajananasya rUpam
prajananamu hIdaM pitA mAtA yajjAyate tattftIyaM tasmAttreDA satpunarekaDA
prasva upasaMnadDA Bavanti taM prastaraM gfhRAti prajananamu hIdam
prajananamu hi prasvastasmAtprasUH prastaraM gfhRAti



2.5.1.[19]

AsAdya havIMzyagniM manTanti . agniM ha vE jAyamAnamanu prajApateH prajA
jajYire taTo evEtasyAgnimeva jAyamAnamanu prajA jAyante tasmAdAsAdya
havIMzyagniM manTanti



2.5.1.[20]

navaprayAjaM Bavati . navAnuyAjaM daSAkzarA vE virAqaTEtAmuBayato nyUnAM
virAjaM karoti prajananAyEtasmAdvA uBayato nyUnAtprajananAtprajApatiH prajAH
sasfja itaScorDvA itaScAvAcIstaTo evEza etasmAduBayata eva
nyUnAtprajananAtprajAH sfjata itaScorDvA itaScAvAcIstasmAnnavaprayAjaM Bavati
navAnuyAjam



2.5.1.[21]

trIRi samizwayajUMzi Bavanti . jyAya iva hIdaM haviryajYAdyatra navaprayAjaM
navAnuyAjamaTo apyekameva syAdDaviryajYo hi tasya praTamajo gOrdakziRA



2.5.1.[22]
etena vE prajApatiH yajYenezwvA . yeyaM prajApateH prajApatiryA SrIretadbaBUvEtAM
ha vE prajAtiM prajAyata etAM SriyaM gacati ya evaM vidvAnetena yajYena yajate
tasmAdvA etena yajeta



2.5.2.

2.5.2.[1]

vESvadevena vE prajApatiH . prajAH sasfje tA asya prajAH sfzwA varuRasya
yavAYjakzurvaruRyo ha vA agre yavastadyannveva varuRasya
yavAnprAdastasmAdvaruRapraGAsA nAma



2.5.2.[2]

tA varuRo jagrAha . tA varuRagfhItAH paridIrRA anatyaSca prARatyazca SiSyire ca
nizeduSca prARodAnO hEvAByo nApacakramaturaTAnyAH sarvA devatA
apacakramustayorhEvAsya hetoH prajA na parAbaBUvuH



2.5.2.[3]

tA etena havizA prajApatiraBizajyat . tadyAScEvAsya prajA jAtA AsanyAScAjAtAstA
uBayIrvaruRapASAtprAmuYcattA asyAnamIvA akilvizAH prajAH prAjAyata



2.5.2.[4]

aTa yadeza etEScaturTe mAsi yajate . tannAha nvevEtasya taTA prajA varuRo
gfhRAtIti devA akurvanniti nvevEza etatkaroti yASca nvevAsya prajA jAtA yAScAjAtAstA
uBayIrvaruRapASAtpramuYcati tA asyAnamIvA akilvizAH prajAH prajAyate tasmAdvA
eza etEScaturTe mAsi yajate



2.5.2.[5]

tadvE dve vedI dvAvagnI BavataH . tadyaddve vedI dvAvagnI BavatastaduBayata
evEtadvaruRapASAtprajAH pramuYcatItaScorDvA itaScAvAcIstasmAddve vedI dvAvagnI
BavataH



2.5.2.[6]

sa uttarasyAmeva vedO . uttaravedimupakirati na dakziRasyAM kzatra vE varuRo
viSo marutaH kzatramevEtadviSa uttare karoti tasmAduparyAsInaM
kzatriyamaDastAdimAH prajA upAsate tasmAduttarasyAmeva vedA
uttaravedimupakirati na dakziRasyAm


2.5.2.[7]

aTEtAnyeva paYca havIMzi Bavanti . etErvE havirBiH prajApatiH prajA
asfjatEtEruBayato varuRapASAtprajAH prAmuYcaditaScorDvA itaScAvAcIstasmAdvA
etAni paYca havIMzi Bavanti



2.5.2.[8]

aTEndrAgno dvAdaSakapAlaH puroqASo Bavati . prARodAnO vA indrAgnI tadyaTA
puRyaM cakruze puRyaM kuryAdevaM tattayorhEvAsya hetoH prajA na
parAbaBUvustatprARodAnAByAmevEtatprajA Bizajyati prARodAnO prajAsu daDAti
tasmAdEndrAgnO dvAdaSakapAlaH puroqASo Bavati



2.5.2.[9]

uBayatra payasye BavataH . payaso vE prajAH samBavanti payasaH
samBUtAstadyata eva samBUtA yataH samBavanti tata evEtaduBayato
varuRapASAtprajAH pramuYcatItaScorDvA itaScAvAcIstasmAduBayatra payasye
BavataH



2.5.2.[10]

vAruRyuttarA Bavati . varuRo ha vA asya prajA agfhRAttatpratyakzaM
varuRapASAtprajAH pramuYcati mArutI dakziRAjAmitAyE nveva mArutI Bavati jAmi
ha
kuryAdyaduBe vAruRyO syAtAmato ha vA asya dakziRato marutaH prajA
ajiGAMsaMstAnetena BAgenASamayattasmAnmArutI dakziRA



2.5.2.[11]

tayoruBayoreva karIrARyAvapati . kaM vE prajApatiH prajAByaH karIrErakuruta
kamvevEza etatprajAByaH kurute



2.5.2.[12]

tayoruBayoreva SamIpalASAnyAvapati . SaM vE prajApatiH prajAByaH
SamIpalASErakuruta SamvevEza etatprajAByaH kurute



2.5.2.[13]

aTa kAya ekakapAlaH puroqASo Bavati . kaM vE prajApatiH prajAByaH
kAyenEkakapAlena puroqASenAkuruta kamvevEza etatprajAByaH kAyenEkakapAlena
puroqASena kurute tasmAtkAya ekakapAlaH puroqASo Bavati



2.5.2.[14]

aTa pUrvedyuH . anvAhAryapacane'tuzAniva yavAn kftvA tAnIzadivopatapya tezAM
karamBapAtrARi kurvanti yAvanto gfhyAH smustAvantyekenAtiriktAni



2.5.2.[15]

tatrApi mezaM ca mezIM ca kurvanti . tayormeze ca mezyAM ca yadyanEqakIrUrRI
vindettAH praRijya niSlezayedyadyu anEqakIrna vindedaTo api kuSIrRA eva syuH



2.5.2.[16]

tadyanmezaSca mezI ca BavataH . eza vE pratyakzaM varuRasya
paSuryanmezastatpratyakzaM varuRapASAtprajAH pramuYcati yavamayO Bavato
yavAnhi jakzuzIrvaruRo'gfhRAnmiTunO Bavato
miTunAdevEtadvaruRapASAtprajAH pramuYcati



2.5.2.[17]

sa uttarasyAmeva payasyAyAM mezImavadaDAti . dakziRasyAM mezamevamiva hi
miTunaM kxptamuttarato hi strI pumAMsamupaSete



2.5.2.[18]

sa sarvARyeva havIMzyaDvaryuH . uttarasyAM vedAvAsAdayatyaTEtAmeva payasyAm
pratiprasTAtA dakziRasyAM vedAvAsAdayati



2.5.2.[19]

AsAdya havIMzyagniM manTati . agnim
manTitvAnuprahftyABijuhotyaTADvaryurevAhAgnaye samiDyamAnAyAnubrUhIti tA
uBAveveDmAvaByADatta uBO samiDO pariSiMzwa uBO
pUrvAvAGArAvAGArayato'TADvaryurevAhAgnimagnItsammfqQItyasammfzwameva
Bavati samprezitam



2.5.2.[20]

aTa pratiprasTAtA pratiparEti . sa patnImudAnezyanpfcati kena carasIti varuRyaM vA
etatstrI karoti yadanyasya satyanyena caratyaTo nenme'ntaHSalpA juhavaditi
tasmAtpfcati niruktaM vA enaH kanIyo Bavati satyaM hi Bavati tasmAdveva pfcati sA
yanna pratijAnIta jYAtiByo hAsyE tadahitaM syAt



2.5.2.[21]

tAM vAcayati . praGAsino havAmahe marutaSca riSAdasaH karamBeRa sajozasa iti
yaTA puro'nuvAkyEvamezEtayEvEnAneteByaH pAtreByo hvayati



2.5.2.[22]

tAni vE pratipuruzam . yAvanto gfhyAH syutAvantyekenAtiriktAni Bavanti
tatpratipuruzamevEtadekEkena yA asya prajA jAtAstA
varuRapASAtpramuYcatyekenAtiriktAni Bavanti tadyA evAsya prajA ajAtAstA
varuRapASAtpramuYcati tasmAdekenAtiriktAni Bavanti



2.5.2.[23]

pAtrARi Bavanti pAtrezu hyaSanamaSyate yavamayAni Bavanti yavAnhi
jakzuzIrvaruRo'gfhRAcUrpeRa juhoti SUrpeRa hyaSanaM kriyate patnI juhoti
miTunAdevEtadvaruRapASAtprajAH pramuYcati



2.5.2.[24]

purA yajYAtpurAhutiByo juhoti . ahutAdo vE viSo viSo vE maruto yatra vE
prajApateH prajA varuRagfhItAH paridIrRA anatyaSca prARatyaSca SiSyire ca nizeduSca
tadDAsAM marutaH pApmAnaM vimeTire taTo evEtasya prajAnAM marutaH
pApmAnaM vimaTnate tasmAtpurA yajYAtpurAhutiByo juhoti



2.5.2.[25]

sa vE dakziRe'gnO juhoti . yadgrAme yadaraRya iti grAme vA hyaraRye vEnaH
kriyate yatsaBAyAM yadindriya iti yatsaBAyAmiti yanmAnuza iti tadAha yadindriya iti
yaddevatreti tadAha yadenaScakfmA vayamidaM tadavayajAmahe svAheti yatkiM ca
vayamenaScakfmedaM vayaM tasmAtsarvasmAtpramucyAmaha ityevEtadAha



2.5.2.[26]

aTEndrIM marutvatIM japati . yatra vE prajApateH prajAnAM marutaH pApmAnaM
vimeTire tadDekzAM cakra ime ha me prajA na vimaTnIranniti



2.5.2.[27]
sa etAmEndrIM marutvatImajapat . kzatraM vA indro viSo marutaH kzatraM vE viSo
nizedDA nizidDA asanniti tasmAdEndrI



2.5.2.[28]

mo zU RaH . indrAtra pftsu devErasti hi zmA te SuzminnavayAH mahaScidyasya
mIQuzo yavyA havizmato maruto vandate gIriti



2.5.2.[29]

aTEnAM vAcayati . akran karma karmakfta ityakranhi karma karmakftaH saha vAcA
mayoBuveti saha hi vAcAkrandeveByaH karma kftveti deveByo hi karma kftvAstam
preta sacABuva ityanyato hyoQayA saha Bavanti tasmAdAha sacABuva ityastam
preteti jaGanArDo vA eza yajYasya yatpatnI tAmetatprAcIM yajYaM prAsIzadadgfhA
vA astaM gfhAH pratizWA tadgfhezvevEnAmetatpratizWAyAM pratizWApayati



2.5.2.[30]

pratiparARIyodEti pratiprasTAtA . sammfjantyagniM sammfzwe'gnO tA
uBAvevottarAvAGArAvAGArayato'TADvaryurevASrAvya hotAraM pravfRIte pravfto
hotottarasyE vederhotfzadana upaviSatyupaviSya prasOti tA uBAveva prasUtO sruca
AdAyAtikrAmato'tikramyASrAvyADvaryurevAha samiDo yajeti yaja yajeti
caturTecaturTe prayAje samAnayamAnO navaBiH prayAjEScarataH



2.5.2.[31]

aTADvaryurevAhAgnaye'nubrUhIti . AgneyamAjyaBAgaM tA uBAveva
caturAjyasyAvadAyAtikrAmato'tikramyASrAvyADvaryurevAhAgniM yajeti tA uBAveva
vazawkfte juhutaH



2.5.2.[32]

aTADvaryurevAha somAyAnubrUhIti . sOmyamAjyaBAgaM tA uBAveva
caturAjyasyAvadAyAtikrAmato'tikramyASrAvyADvaryurevAha somaM yajeti tA uBAveva
vazawkfte juhutaH



2.5.2.[33]

tadyatkiM ca vAcA kartavyam . aDvaryureva tatkaroti na pratiprasTAtA
tadyadaDvaryurevASrAvayatIhEva yatra vazawkriyate



2.5.2.[34]

kftAnukara eva pratiprasTAtA . kzatraM vE varuRo viSo
marutastatkzatrAyEvEtadviSaM kftAnukarAmanuvartmAnaM karoti pratyudyAminIM
ha kzatrAya viSaM kuryAdyadapi pratiprasTAtASrAvayettasmAnna
pratiprasTAtASrAvayati



2.5.2.[35]

prARAveva pratiprasTAtA . srucO kftvopAste'TADvaryurevEtErhavirBiH
pracaratyAgneyenAzwAkapAlena puroqASena sOmyena caruRA sAvitreRa
dvAdaSakapAlena vAzwAkapAlena vA puroqASena sArasvatena caruRA pOzRena
caruREndrAgnena dvAdaSakapAlena puroqASena



2.5.2.[36]

aTEtAByAM payasyAByAM pracarizyantO vipariharataH . sa yo mezo Bavati
mArutyAM taM vAruRyAmavadaDAti yA mezI Bavati vAruRyAM tAm
mArutyAmavadaDAti tadyadevaM vipariharataH kzatraM vE varuRo vIryam
pumAnvIryamevEtatkzatre Datto'vIryA vE strI viSo
marutastadavIryAmevEtadviSaM kurutastasmAdevaM vipariharataH



2.5.2.[37]

aTADvaryurevAha varuRAyAnubrUhIti . sa upastfRIta AjyamaTAsyE vAruRyE
payasyAyE dviravadyati so'nyatareRAvadAnena saha
mezamavadaDAtyaToparizwAdAjyasyABiGArayati pratyanaktyavadAne
atikrAmatyatikramyASrAvyAha varuRaM yajeti vazawkfte juhoti



2.5.2.[38]

savye pARAvaDvaryuH . srucO kftvA dakziRena pratiprasTAturvA so'nvAraByAha
marudByo'nubrUhItyupastfRIta AjyaM pratiprasTAtATAsyE mArutyE payasyAyE
dviravadyati so'nyatareRAvadAnena saha
mezImavadaDAtyaToparizwAdAjyasyABiGArayati pratyanaktyavadAne
atikrAmatyaTADvaryurevASrAvyAha maruto yajeti vazawkfte juhoti



2.5.2.[39]

aTADvaryureva kAyena . ekakapAlena puroqASena pracarati kAyenEkakapAlena
puroqASena pracaryADvaryurevAhAgnaye svizwakfte'nubrUhIti sa sarvezAmeva
havizAmaDvaryuH sakftsakfdavadyatyaTEtasyA eva payasyAyE pratiprasTAtA
sakfdavadyatyaToparizwAddvirAjyasyABiGArayatastA uBAvevAtikrAmato
'tikramyASrAvyADvaryurevAhAgniM svizwakftaM yajeti tA uBAveva vazawkfte juhutaH


2.5.2.[40]

aTADvaryureva prASitramavadyati . iqAM samavadAya pratiprasTAtre'tiprajihIte
tatrApi pratiprasTAtA mArutyE payasyAyE
dviraByavadyatyaToparizwAddvirAjyasyABiGArayatyupahUya mArjayante



2.5.2.[41]

aTADvaryurevAha brahmanprasTAsyAmi . samiDamADAyAgnimagnItsammfqQIti
sa srucorevADvaryuH pfzadAjyaM vyAnayate'Ta yadi pratiprasTAtuH pfzadAjyam
Bavati tatsa dveDA vyAnayata uto tatra pfzadAjyaM na Bavati sa
yadevopaBftyAjyaM tatsa dveDA vyAnayate tA uBAvevAtikrAmato
'tikramyASrAvyADvaryurevAha devAnyajeti yajayajeti caturTecaturTe'nuyAje
samAnayamAnO navaBiranuyAjEScaratastadyannavaprayAjaM Bavati navAnuyAjaM
taduBayata evEtadvaruRapASAtprajAH pramuYcatItaScorDvA
itaScAvAcIstasmAnnavaprayAjaM Bavati navAnuyAjam



2.5.2.[42]

tA uBAveva sAdayitvA sruco vyUhataH . sruco vyuhya pariDIntsamajya
pariDimaBipadyASrAvyADvaryurevAhezitA dEvyA hotAro BadravAcyAya prezito
mAnuzaH sUktavAkAyeti sUktavAkaM hotA pratipadyate'TEtA uBAveva prastarO
samullumpata uBAvanupraharata uBO tfRe apagfhyopAsAte yadA  hotA
sUktavAkamAha



2.5.2.[43]

aTAgnIdAhAnuprahareti . tA uBAvevAnupraharata uBAvAtmAnA upaspfSete



2.5.2.[44]

aTAha saMvadasveti . agAnagnIdagaMcrAvaya SrOzawsvagA dEvyA hotfByaH
svastirmAnuzeByaH SaM yorbrUhItyaDvaryurevEtadAha tA uBAveva
pariDInanupraharata uBO srucaH sampragfhya sPye sAdayataH



2.5.2.[45]

aTADvaryureva pratiparetya . patnIH saMyAjayatyupAsta eva pratiprasTAtA patnIH
saMyAjyodEtyaDvaryuH



2.5.2.[46]

trIRi samizwfyajUMzi juhoti . tUzRImeva pratiprasTAtA srucaM pragfhRAti tadye
vESvadevena yajamAnayorvAsasI parihite syAtAM te evAtrApi syAtAmaTAsyE vAruRyE
payasyAyE kzAmakarzamiSramAdAyAvaBfTaM yanti varuRyaM vA etannirvaruRatAyE
tatra na sAma gIyate na hyatra sAmnA kiM cana kriyate
tUznImevetyAByavetyopamArayati



2.5.2.[47]

avaBfTa nicumpuRa . nicerurasi nicumpuRaH ava devErdevakftameno'yAsizamava
martyErmartyakftaM pururAvaRe deva rizaspAhIti kAmaM hEte yasmE kAmayeta
tasmE dadyAnna hi dIkzitavasane BavataH sa yaTAhistvaco nirmucyetEvaM
sarvasmAtpApmano nirmucyate



2.5.2.[48]

aTa keSaSmaSrUptvA . samArohyAgnI udavasAyeva hyetena yajate na hi tadavakalpate
yaduttaravedAvagnihotraM juhuyAttasmAdudavasyati gfhAnitvA nirmaTyAgnI
pOrRamAsena yajata utsannayajYa iva vA eza yaccAturmAsyAnyaTEza kxptaH
pratizWito yajYo yatpOrRamAsaM tatkxptenEvEtadyajYenAntataH pratitizWati
tasmAdudavasyati



2.5.3.

2.5.3.[1]

varuRapraGAsErvE prajApatiH . prajA varuRapASAtprAmuYcattA syAnamIvA akilvizAH
prajAH prAjAyantATEtEH sAkameDEretErvE devA vftramaGnannetErveva
vyajayanta yeyamezAM vijitistAM taTo evEza etEH pApmAnaM dvizantaM BrAtfvyaM
hanti taTo eva vijayate tasmAdvA eza etEScaturTe mAsi yajate sa vE
dvyahamanUcInAhaM yajate



2.5.3.[2]

sa pUrvedyuH . agnaye'nIkavate'zwAkapAlaM puroqASaM nirvapatyagniM ha vE devA
anIkaM kftvopapreyurvftraM hanizyantaH sa tejo'gnirnAvyaTata taTo evEza
etatpApmAnaM dvizantaM BrAtfvyaM hanizyannagnimevAnIkaM kftvopaprEti sa tejo
'gnirna vyaTate tasmAdagnaye'nIkavate



2.5.3.[3]

aTa marudByaH sAMtapaneByaH . maDyandine caruM nirvapati maruto ha vE
sAMtapanA madyandine vftraM saMtepuH sa saMtapto'nanneva prARanparidIrRaH SiSye
taTo evEtasya pApmAnaM dvizantaM BrAtfvyaM marutaH sAMtapanAH saMtapanti
tasmAnmarudByaH sAMtapaneByaH


2.5.3.[4]

aTa marudByo gfhameDiByaH . SAKayA vatsAnapAkatya pavitravati saMdohya taM
caruM Srapayati caruru hyeva sa yatra kva ca taRqulAnAvapanti tanmeDo devA
daDire prAtarvftraM hanizyantastaTo evEza etatpApmAnaM dvizantaM BrAtfvyaM
hanizyanmeGo Datte tadyatkzIrOdano Bavati meGo vE payo
meGastaRqulAstamuBayaM meGamAtmanDatte tasmAtkzIrOdano Bavati



2.5.3.[5]

tasyAvft . sEva stIrRA vedirBavati yA marudByaH sAMtapaneByastasyAmeva stIrRAyAM
vedO pariDIMSca SakalAMScopanidaDati taTA saMdohya caruM Srapayati
SrapayitvABiGAryodvAsayati



2.5.3.[6]

aTa dve piSIle vA pAtryO vA nirRenijati . tayorenaM dveDodDaranti tayormaDye
sarpirAsecane kftvA sarpirAsiYcati sruvaM ca srucaM ca sammArzwyaTEtA
odanAvAdAyodEti sruvaM ca srucaM cAdAyodEti sa imAmeva stIrRAM vedimaBimfSya
pariDInpariDAya yAvataH SakalAn kAmayate tAvato'ByAdaDAtyaTEtA
odanAvAsAdayati sruvaM ca srucaM cAsAdayatyupaviSati hotA hotfzadane sruvaM ca
srucaM cAdadAna Aha



2.5.3.[7]

agnaye'nubrrUhIti . AgneyamAjyaBAgaM sa dakziRasyOdanasya
sarpirAsecanAccaturAjyasyAvadAyAtikrAmatyatikramyASrAvyAhAgniM yajeti vazawkfte
juhoti



2.5.3.[8]

aTAha somAyAnubrUhIti . sOmyamAjyaBAgaM sa uttarasyOdanasya
sarpirAsecanAccaturAjyasyAvadAyAtikrAmatyatikramyASrAvyAha somaM yajeti vazawkfte
juhoti



2.5.3.[9]

aTAha marudByo gfhameDiByo'nubrUhIti . sa dakziRasyOdanasya
sarpirAsecanAttata AjyamupastfRIte tasya
dviravadyatyaToparizwAdAjyasyABiGArayatyatikrAmatyatikramyASrAvyAha maruto
gfhameDino yajeti vazawkfte juhoti



2.5.3.[10]

aTAhAgnaye svizwakfte'nubrUhIti . sa uttarasyOdanasya sarpirAsecanAttata
AjyamupastfRIte tasya
dviravadyatyaToparizwAdAjyasyABiGArayatyatikrAmatyatikramyASrAvyAhAgniM
svizwakftaM yajeti vazawkfte juhotyaTeqAmevAvadyati na prASitramupahUya
mArjayanta etannvekamayanam



2.5.3.[11]

aTedaM dvitIyam . sEva stIrRA vedirBavati yA marudByaH
sAMtapaneByastasyAmeva stIrRAyAM vedO pariDIMSca SakalAMScopanidaDati taTA
saMdohya caruM Srapayati nedeva prativeSamAjyamaDiSrayati
SrapayitvABiGAryodvAsyAnakti sTAlyAmAjyamudvAsayati sruvaM ca srucaM ca
sammArzwyaTEtaM soKameva carumAdAyodEti sTAlyAmAjyamAdAyodEti sruvaM ca
srucaM cAdAyodEti sa imAmeva stIrR



AM vedimaBimfSya pariDInpariDAya yAvataH SakalAn kAmayate tAvato
'ByAdaDAtyaTEtaM soKameva carumAsAdayati sTAlyAmAjyamAsAdayati sruvaM ca
srucaM cAsAdayatyupaviSati hotA hotfzadane sruvaM ca srucaM cAdadAna Aha



2.5.3.[12]

agnaye'nubrUhIti . AgneyamAjyaBAgaM sa sTAlyE
caturAjyasyAvadAyAtikrAmatyatikramyASrAvyAhAgniM yajeti vazawkfte
juhoti

2.5.3.[13]

aTAha somAyAnubrUhIti . sOmyamAjyaBAgaM sa sTAlyA eva
caturAjyasyAvadAyAtikrAmatyatikramyASrAvyAha somaM yajeti vazawkfte juhoti



2.5.3.[14]

aTAha marudByo gfhameDiByo'nubrUhIti . sa upastfRIta AjyamaTAsya
carordviravadyatyaToparizwAdAjyasyABiGArayati pratyanaktyavadAne
atikrAmatyatikramyASrAvyAha maruto gfhameDino yajeti vazawkfte juhoti



2.5.3.[15]

aTAhAgnaye svizwakfte'nubrUhIti . sa upastfRIta AjyamaTAsya caroH
sakfdavadyatyaToparizwAddvirAjyasyABiGArayati na
pratyanaktyavadAnamatikrAmatyatikramyASrAvyAhAgniM svizwakftaM yajeti
vazawkfte juhoti


2.5.3.[16]

aTeqAmevAvadyati na prASitram . upahUya prASnanti yAvanto gfhyA havirucizwASAH
syustAvantaH prASnIyuraTo apyftvijaH prASnIyuraTo apyanye brAhmaRAH
prASnIyuryadi bahurodana syAdaTEtAmaniraSitAM kumBImapiDAya nidaDati
pUrRadarvAya mAtfBirvatsAntsamavArjanti tadu paSavo meGamAtmandaDate
yavAgvEtAM rAtrimagnihotraM juhoti nivAnyAM prAtarduhanti pitfyajYAya



2.5.3.[17]

aTa prAtarhute vAhute vA . yataraTA kAmayeta so'syA aniraSitAyE kumByE
darvyopahanti pUrRA darvi parApata sapUrRA punarApata vasneva vikrIRAvahA
izamUrjaM Satakrataviti yaTA puro'nuvAkyEvamepEtayEvEnametasmE BAgAya
hvayati



2.5.3.[18]

aTarzaBamAhvayitavE brUyAt . sa yadi ruyAtsa vazawkAra ityu hEka
AhustasminvazawkAre juhuyAdityaTo indramevEtatsvena rUpeRa hvayati vftrasya
baDAyEtadvA indrasya rUpa yadfzaBastatsvenEvEnametadrUpeRa hvayati vftrasya
baDAya sa yadi ruyAdA ma indro yajYamagantsendro me yajYa iti ha vidyAdyadyu na
ruyAdbrAhmaRa eva dakziRata AsIno brUyAjjuhuDIti sEvEndrI vAk



2.5.3.[19]

sa juhoti . dehi me dadAmi te ni me Dehi ni te daDe nihAraM ca harAsi me nihAraM
niharARi te svAheti



2.5.3.[20]

aTa marudByaH krIqiByaH . saptakapAlaM puroqASaM nirvapati maruto ha vE
krIqino vftraM hanizyantamindramAgataM tamaBitaH paricikrIqurmahayantastaTo
evEtaM pApmAnaM dvizantaM BrAtfvyaM hanizyantamaBitaH parikrIqante
mahayantastasmAnmarudByaH krIqiByo'TAto mahAhaviza eva tadyaTA
mahAhavizastaTo tasya



2.5.4.


2.5.4.[1]

mahAhaviza ha vE devA vftraM jaGnuH . teno eva vyajayanta yeyamezAM vijitistAM
taTo evEza etena pApmAnaM dvizantaM BrAtfvyaM hanti taTo eva vijayate
tasmAdvA eza etena yajate


2.5.4.[2]

tasyAvft . upakirantyuttaravediM gfhRanti pfzadAjyaM manTantyagniM navaprayAjam
Bavati navAnuyAjaM trIRi samizwayajUMzi BavantyaTEtAnyeva paYca havIMzi
Bavanti



2.5.4.[3]

sa yadAgneyo'zwAkapAlaH puroqASo Bavati . agninA ha vA enaM tejasAGnantsa tejo
'gnirnAvyaTata tasmAdAgneyo Bavati



2.5.4.[4]

aTa yatsOmyaScarurBavati . somena ha vA enaM rAjYAGnantsomarAjAna eva
tasmAtsOmyaScarurBavati



2.5.4.[5]

aTa yatsAvitraH . dvAdaSakapAlo vAzwAkapAlo vA puroqASo Bavati savitA vE devAnAm
prasavitA savitfprasUtA hEvEnamaGnaMstasmAtsAvitro Bavati



2.5.4.[6]

aTa yatsArasvataScarurBavati . vAgvE sarasvatI vAgu hEvAnumamAda prahara jahIti
tasmAtsArasvataScarurBavati



2.5.4.[7]

aTa yatpOzRaScarurBavati . iyaM vE pfTivI pUzeyaM hEvEnaM baDAya
pratipradadAvanayA hEvEnaM pratiprattaM jaGnustasmAtpOzRaScarurBavati



2.5.4.[8]

aTEndrAgnO dvAdaSakapAlaH puroqASo Bavati . etena hEvEnamaGnaMstejo vA
agnirindriyaM vIryamindra etAByAmenamuBAByAM vIryAByAmaGnanbrahma vA
agniH kzatramindraste uBe saMraBya brahma ca kzatraM ca sayujO kftvA
tAByAmenamuBAByAM vIryAByAmaGnaMstasmAdEndrAgno dvAdaSakapAlaH
puroqASo Bavati



2.5.4.[9]

aTa mAhendraScarurBavati . indro vA eza purA vftrasya baDAdaTa vftraM hatvA
yaTA mahArAjo vijigyAna evaM mahendro'BavattasmAnmAhendraScarurBavati
mahAntamu cEvEnametatKalu karoti vftrasya baDAya tasmAdveva
mAhendraScarurBavati



2.5.4.[10]

aTa vESvakarmaRa ekakapAlaH puroqASo Bavati . viSvaM vA etatkarma kftaM sarvaM
jitaM devAnAmAsItsAkameDErIjAnAnAM vijigyAnAnAM viSvamvevEtasyEtatkarma kftaM
sarvaM jitaM Bavati sAkameDErIjAnasya vijigyAnasya tasmAdvESvakarmaRa
ekakapAlaH puroqASo Bavati



2.5.4.[11]

etena vE devAH . yajYenezwvA yeyaM devAnAM prajAtiryA SrIretadbaBUvuretAM ha vE
prajAtiM prajAyata etAM SriyaM gacati ya evaM vidvAnetena yajYena yajate tasmAdvA
etena yajeta



2.6.1.


2.6.1.[1]

mahAhavizA ha vE devA vftraM jaGnuH . teno eva vyajayanta yeyamezAM
vijitistAmaTa yAnevEzAM tasmintsaMgrAme'GnamstAnpitfyajYena samErayanta
pitaro vE ta AsaMstasmAtpitfyajYo nAma



2.6.1.[2]

tadvasanto grIzmo varzAH . ete te ye vyajayanta SaradDemantaH SiSirasta u te
yAnpunaH samErayanta



2.6.1.[3]

aTa yadeza etena yajate . tannAha nvevEtasya taTA kaM cana GnantIti devA
akurvanniti nvevEza etatkaroti yamu cEvEByo devA BAgamakalpayaMstamu
cEvEBya eza etadBAgaM karoti yAnu cEva devAH samErayanta tAnu cEvEtadavati
svAnu cEvEtatpitFMcreyAMsa lokamuponnayati yadu cEvAsyAtrAtmano'caraRena
hanyate vA mIyate vA tadu cEvAsyEtena punarApyAyate tasmAdvA eza etena yajate



2.6.1.[4]
sa pitfByaH somavadByaH . zawkapAla puroqASa nivapati somAya vA pitfmate zaqvA
ftava ftavaH pitarastasmAtzawkapAlo Bavati



2.6.1.[5]

aTa pitfByo barhizadByaH . anvAhAryapacane DAnAH kurvanti tato'rDAH
piMzantyarDA ityeva DAnA apizwA Bavanti tA DAnAH pitfByo barhizadByaH



2.6.1.[6]

aTa pitfByo'gnizvAtteByaH . nivAnyAyE dugDe sakfdupamaTita ekaSalAkayA
manTo Bavati sakfdu hyeva parAYcaH pitarastasmAtsakfdupamaTito BavatyetAni
havIMzi Bavanti



2.6.1.[7]

tadye somenejAnAH . te pitaraH somavanto'Ta ye dattena pakvena lokaM jayanti te
pitaro barhizado'Ta ye tato nAnyataraccana yAnagnireva dahantsvadayati te pitaro
'gnizvAttA eta u ye pitaraH



2.6.1.[8]

sa jaGanena gArhapatyam . prAcInAvItI BUtvA dakziRAsIna etaM zawkapAlam
puroqASaM gfhRAti sa tata evopotTAyottareRAnvAhAryapacanaM dakziRA
tizWannavahanti sakftPalIkaroti sakfdu hyeva parAYcaH
pitarastasmAtsakftPalIkaroti



2.6.1.[9]

sa dakziREva dfzadupale upadaDAti . dakziRArDe gArhapatyasya
zawpAlAnyupadaDAti tadyadetAM dakziRAM diSaM sacanta ezA hi dikpitFRAM
tasmAdetAM dakziRAM diSaM sacante



2.6.1.[10]

aTa dakziRenAnvAhAryapacanam . catuHsraktiM vediM karotyavAntaradiSo'nu sraktIH
karoti catasro vA avAntaradiSo'vAntaradiSo vE pitarastasmAdavAntaradiSo'nu sraktIH
karoti



2.6.1.[11]

tanmaDye'gniM samAdaDAti . purastAdvE devAH pratyaYco
manuzyAnaByupAvfttAstasmAtteByaH prANtizWaYjuhoti sarvataH pitaro'vAntaradiSo
vE pitaraH sarvata iva hImA avAntaradiSastasmAnmaDye'gniM samAdaDAti



2.6.1.[12]

sa tata eva prAkstambayajurharati . stambayajurhutvATetyevAgre
parigfhRAtyaTetyaTeti pUrveRa parigraheRa parigfhya liKati harati yadDAryam
Bavati sa taTEvottareRa parigraheRa parigfhRAtyuttareRa parigraheRa parigfhya
pratimfjyAha prokzaRIrAsAdayetyAsAdayanti prokzaRIriDmaM barhirupasAdayanti
srucaH sammArzwyAjyenodEti sa yajYopavItI BUtvAjyAni gfhRAti



2.6.1.[13]

tadAhuH . dvirupaBfti gfhRIyAddvO hyatrAnuyAjO Bavata iti tadvazwAveva kftva
upaBfti gfhRIyAnnedyajYasya viDAyA ayAnIti tasmAdazwAveva kftva upaBfti
gfhRIyAdAjyAni gfhItvA sa punaH prAcInAvItI BUtvA



2.6.1.[14]

prokzaRIraDvaryurAdatte . sa iDmamevAgre prokzatyaTa vedimaTAsmE barhiH
prayacanti tatpurastAdgranTyAsAdayati tatprokzyopaninIya visraMsya granTiM na
prastaraM gfhRAti sakfdu hyeva parAYcaH pitarastasmAnna prastaraM gfhRAti



2.6.1.[15]

aTa saMnahanamanuvisraMsya . apasalavi triH paristfRanparyeti so'pasalavi triH
paristIrya yAvatprastaraBAjanaM tAvatpariSinazwyaTa punaH prasalavi triH paryeti
yatpunaH prasalavi triH paryeti tadyAnevAmUMstrayAnpitFnanvavAgAtteBya
evEtatpunarapodetImaM svaM lokamaBi tasmAtpunaH prasalavi triH paryeti



2.6.1.[16]

sa dakziREva pariDInparidaDAti . dakziRA prastaraM stfRAti nAntardaDAti viDftI
sakfdu hyeva parAYcaH pitarastasmAnnAntardaDAti viDftI



2.6.1.[17]

sa tatra juhUmAsAdayati . aTa pUrvAmupaBftamaTa DruvAmaTa puroqASamaTa
DAnA aTa manTamAsAdya havIMzi sammfSati



2.6.1.[18]

te sarva eva yajYopavItino BUtvA . itTAdyajamAnaSca brahmA ca paScAtparItaH
purastAdagnIt



2.6.1.[19]

tenopAMSu caranti . tirEva vE pitarastira ivEtadyadupAMSu tasmAdupAMSu caranti



2.6.1.[20]

parivfte caranti . tira iva vE pitarastira ivEtadyatparivftaM tasmAtparivfte caranti



2.6.1.[21]

aTeDmamaByAdaDadAha . agnaye samiDyamAnAyAnubrUhIti sa ekAmeva hotA
sAmiDenIM triranvAha sakfdu hyeva parAYcaH pitarastasmAdekAM hotA sAmiDenIM
triranvAha



2.6.1.[22]

so'nvAha . uSantastvA niDImahyuSantaH samiDImahi uSannuSata Avaha
pitFnhavize attava ityaTAgnimAvaha somamAvaha pitFntsomavata Avaha
pitFnbarhizada Avaha pitFnagnizvAttAnAvaha devAM3 AjyapAM3 AvahAgniM
hotrAyAvaha svaM mahimAnamAvahetyAvAhyopaviSati



2.6.1.[23]

aTASrAvya na hotAraM pravfRIte . pitfyajYo vA ayaM nedDotAraM pitfzu daDAnIti
tasmAnna hotAraM pravfRIte sIda hotarityevAhopaviSati hotA hotfzadana upaviSya
prasOti prasUto'DvaryuH srucAvAdAya pratyaNNatikrAmatyatikramyASrAvyAha
samiDo yajeti so'pabarhizaScaturaH prayAjAnyajati prajA vE barhirnetprajAH pitfzu
daDAnIti tasmAdapabarhizaScaturaH prayAjAnyajatyaTAjyaBAgAByAM
carantyAjyaBAgAByAM caritvA



2.6.1.[24]

te sarva eva prAcInAvItino BUtvA . etErvE havirBiH pracarizyanta
itTAdyajamAnaSca brahmA ca purastAtparItaH paScAdagnIttadutASrAvayantyoM3
svaDetyastu svaDeti pratyASrAvaRaM svaDA nama iti vazawkAraH



2.6.1.[25]

tadu hovAcAsuriH . ASrAvayeyureva pratyASrAvayeyurvazawkuryurnedyajYasya viDAyA
ayAmeti



2.6.1.[26]

aTAha pitfByaH somavadByo'nubrUhIti . somAya vA pitfmate sa dve puro'nuvAkye
anvAhEkayA vE devAnpracyAvayanti dvAByAM pitFntsakfdu hyeva parAYcaH
pitarastasmAddve puro'nuvAkye anvAha



2.6.1.[27]

sa upastfRIta Ajyam . aTAsya puroqASasyAvadyati sa tenEva saha DAnAnAM tena saha
manTasya tatsakfdavadaDAtyaToparizwAddvirAjyasyABiGArayati
pratyanaktyavadAnAni nAtikrAmatIta evopotTAyASrAvyAha pitFntsomavato yajeti
vazawkfte juhoti



2.6.1.[28]

aTAha pitfByo barhizadByo'nubrUhIti . sa upastfRIta AjyamaTAsAM
DAnAnAmavadyati sa tenEva saha manTasya tena saha puroqASasya
tatsakfdavadaDAtyaToparizwAdvirAjyasyABiGArayati pratyanaktyavadAnAni
nAtikrAmatIta evopotTAyASrAvyAha pitFnbarhizado yajeti vazawkfte juhoti



2.6.1.[29]

aTAha pitfByo'gnizvAtteByo'nubrUhIti . sa upastfRIta AjyamaTAsya
manTasyAvadyati sa tenEva saha puroqASasya tena saha DAnAnAM
tatsakfdavadaDAtyaToparizwAddvirAjyasyABiGArayati pratyanaktyavadAnAni
nAtikrAmatIta evopotTAyASrAvyAha pitFnagnizvAttAnyajeti vazawkfte juhoti



2.6.1.[30]

aTAhAgnaye kavyavAhanAyAnubrUhIti . tatsvizwakfte havyavAhano vE devAnAM
kavyavAhanaH pitFRAM tasmAdAhAgnaye kavyavAhanAyAnubrUhIti



2.6.1.[31]

sa upastfRIta Ajyam . aTAsya puroqASasyAvadyati sa tenEva saha DAnAnAM tena saha
manTasya tatsakfdavadaDAtyaToparizwAddvirAjyasyABiGArayati na
pratyanaktyavadAnAni nAtikrAmatIta evopotTAyASrAvyAhAgniM kavyavAhanaM yajeti
vazawkfte juhoti


2.6.1.[32]

sa yannAtikrAmati . ita evopotTAyaM juhoti sakfdu hyeva parAYcaH pitaro'Ta
yatsakftsarvezAM samavadyati sakfdu hyeva parAYcaH pitaro'Ta
yadvyatizaNgamavadAnAnyavadyatyftavo vE pitara
ftUnevEtadvyatizajatyftUntsaMdaDAti tasmAdvyatizaNgamavadAnAnyavadyati



2.6.1.[33]

tadDEke . etameva hotre manTamAdaDati taM hotopahUyAvEva jiGrati taM
brahmaRe prayacati taM brahmAvEva jiGrati tamagnIDe prayacati tamagnIdavEva
jiGratyetannvevEtatkurvanti yaTA tvevetarasya yajYasyeqAprASitraM
samavadyantyevamevEtasyApi samavadyeyustAmupahUyAvEva jiGranti na prASnanti
prASitavya tveva vayaM manyAmaha iti ha smAhAsuriryasya kasya cAgnO juhvatIti



2.6.1.[34]

aTa yataro dAsyanBavati . yadyaDvaryurvA yajamAno vA sa udapAtramAdAyApasalavi
triH pariziYcanparyeti sa yajamAnasya
pitaramavanejayatyasAvavanenikzvetyasAvavanenikzveti
pitAmahamasAvavanenikzveti prapitAmahaM tadyaTASizyate'BiziYcedevaM tat



2.6.1.[35]

aTAsya puroqASasyAvadAya . savye pARO kurute DAnAnAmavadAya savye pARO
kurute manTasyAvadAya savye pARO kurute



2.6.1.[36]

sa yemAmavAntaradiSamanu sraktiH . tasyAM yajamAnasya pitre dadAtyasAvetatta
ityaTa yemAmavAntaradiSamanu sraktistasyAM yajamAnasya pitAmahAya
dadAtyasAvetatta ityaTa yemAmavAntaradiSamanu sraktistasyAM yajamAnasya
prapitAmahAya dadAtyasAvetatta ityaTa yemAmavAntaradiSamanu sraktistasyAM
nimfzwe'tra pitaro mAdayaDvaM yaTABAgamAvfzAyaDvamiti
yaTABAgamaSnItetyevEtadAha tadyamevaM pitfByo dadAti teno
svAnpitFnetasmAdyajYAnnAntareti

2.6.1.[37]
te sarva eva yajYopavItino BUtvA . udaYca upanizkramyAhavanIyamupatizWante
devAnvA eza upAvartate ya AhitAgnirBavati yo darSapUrRamAsAByAM yajate
'TEtatpitfyajYenevAcArizustadu deveByo nihnuvate



2.6.1.[38]
EndrIByAmAhavanIyamupatizWante indro hyAhavanIyo'kzannamImadanta hyava
priyA aDUzata astozata svaBAnavo viprA navizWayA matI yojA nvindra te hari
susaMdfSaM tvA vayaM maGavanvandizImahi pra nUnaM pUrRabanDura stuto yAsi
vaSAM'nu yojA nvindra te harI iti



2.6.1.[39]

aTa pratiparetya gArhapatyamupatizWante . mano nvAhvAmahe nArASaMsena
stomena pitFRAM ca manmaBiH A na etu manaH punaH kratve dakzAya jIvase jyokca
sUryaM dfSe punarnaH pitaro mano dadAtu dEvyo janaH jIvaM vrAtaM sacemahIti
pitfyajYeneva vA etadacArizustadu Kalu punarjIvAnapipadyante tasmAdAha jIvaM
vrAtaM sacemahIti



2.6.1.[40]

aTa yataro dadAti . sa punaH prAcInAvItI BUtvABiprapadya japatyamImadanta
pitaro yaTABAgamAvfzAyizateti yaTABAgamASizurityevEtadAha



2.6.1.[41]

aTodapAtramAdAya . punaH prasalavi triH pariziYcanparyeti sa yajamAnasya
pitaramavanejayatyasAvavanenikzvetyasAvavanenikzveti
pitAmahamasAvavanenikzveti prapitAmahaM tadyaTA jakzuze'BiziYcedevaM
tattadyatpunaH prasalavi triH pariziYcanparyeti prasalavi na idaM karmAnusaMtizWAtA
iti tasmAtpunaH prasalavi triH pariziYcanparyeti



2.6.1.[42]

aTa nIvimudvfhya namaskaroti . pitfdevatyA vE nIvistasmAnnIvimudvfhya
namaskaroti yajYo vE namo yajYiyAnevEnAnetatkaroti zawkftvo namaskaroti zaqvA
ftava ftavaH pitarastadftuzvevEtadyajYaM pratizWApayati tasmAtzawkftvo
namaskaroti gfhAnnaH pitaro datteti gfhARAM ha pitara ISata ezo etasyASIH karmaRaH



2.6.1.[43]

te sarva eva yajYopavItino BUtvA . anuyAjAByAM pracarizyanta itTAdyajamAnaSca
brahmA ca paScAtparItaH purastAdagnIdupaviSati hotA hotfzadane



2.6.1.[44]

aTAha brahmanprasTAsyAmi . samiDamADAyAgnimagnItsammfdQIti srucAvAdAya
pratyaNNatikrAmatyatikramyASrAvyAha devAnyajeti so'pabarhizO dvAvanuyAjO yajati
prajA vE barhirnetprajAH pitfzu daDAnIti tasmAdapabarhizO dvAvanuyAjO yajati


2.6.1.[45]

aTa sAdayitvA srucO vyUhati . srucO vyuhya pariDIntsamajya
pariDimaBipadyASrAvyAhezitA dEvyA hotAro BadravAcyAya prezito mAnuzaH
sUktavAkAyeti sUktavAkaM hotA pratipadyate nADvaryuH prastaraM
samullumpatItyevopAste yadA hotA sUktavAkamAha



2.6.1.[46]

aTAgnIdAhAnuprahareti . sa na kiM canAnupraharati tUzRImevAtmAnamupaspfSati



2.6.1.[47]

aTAha saMvadasveti . agAnagnIdagaMcrAvaya SrOzawsvagA dEvyA hotfByaH
svastirmAnuzeByaH SaM yorbrUhItyupaspfSatyeva
pariDInnAnupraharatyaTEtadbarhiranusamasyati pariDIMSca



2.6.1.[48]

tadDEke . havirucizwamanusamasyanti tadu taTA na kuryAdDutocizwaM vA
etannedDutocizwamagnO juhavAmeti tasmAdapo vEvAByavahareyuH prASnIyurvA



2.6.2.

2.6.2.[1]

mahAhavizA ha vE devA vftraM jaGnuH . teno eva vyajayanta yeyamezAM
vijitistAmaTa yAnevEzAM tasmintsaMgrAma izava ArcaMstAnetEreva SalpAnniraharanta
tAnvyavfhanta yattryambakErayajanta



2.6.2.[2]

aTa yadeza etEryajate . tannAha nvevEtasya taTA kaM canezurfcatIti devA
akurvanniti tvevEza etatkaroti yASca tvevAsya prajA jAtA yAScAjAtAstA uBayI
rudriyAtpramuYcati tA asyAnamIvA akilvizAH prajAH prajAyante tasmAdvA eza
etEryajate



2.6.2.[3]

te vE rOdrA Bavanti . rudrasya hIzustasmAdrOdrA BavantyekakapAlA
BavantyekadevatyA asanniti tasmAdekakapAlA Bavanti


2.6.2.[4]

te vE pratipuruzam . yAvanto gfhyAH syustAvanta ekenAtiriktA Bavanti
tatpratipuruzamevEtadekEkena yA asya prajA jAtAstA rudriyAtpramuYcatyekenAtiriktA
Bavanti tadyA evAsya prajA ajAtAstA rudriyAtpramuYcati tasmAdekenAtiriktA Bavanti



2.6.2.[5]

sa jaGanena gArhapatyam . yajYopavItI BUtvodaNNAsIna etAngfhRAti sa tata
evopotTAyodaNtizWannavahantyudIcyO dfzadupale upadaDAtyuttarArDe
gArhapatyasya kapAlAnyupadaDAti tadyadeva tAmuttarAM diSaM sacanta ezA hyetasya
devasya diktasmAdetAmuttarAM diSaM sacante



2.6.2.[6]

te vA aktAH syuH . aktaM hi havista u vA anaktA eva syuraBimAnuko ha rudraH
paSUntsyAdyadaYjyAttasmAdanaktA eva syuH



2.6.2.[7]

tAntsArDaM pAtryAM samudvAsya . anvAhAryapacanAdulmukamAdAyodaNparetya
juhotyezA hyetasya devasya dikpaTi juhoti paTA hi sa devaScarati catuzpaTe
juhotyetadDa vA asya jAMDitaM prajYAtamavasAnaM yaccatuzpaTaM
tasmAccatuzpaTe juhoti



2.6.2.[8]

palASasya palASena maDyamena juhoti . brahma vE palASasya palASam
brahmaREvEtajjuhoti sa sarvezAmevAvadyatyekasyEva nAvadyati ya ezo'tirikto
Bavati



2.6.2.[9]

sa juhoti . eza te rudra BAgaH saha svasrAmbikayA taM juzasva svAhetyambikA ha vE
nAmAsya svasA tayAsyEza saha BAgastadyadasyEza striyA saha
BAgastasmAttryambakA nAma tadyA asya prajA jAtAstA rudriyAtpramuYcati



2.6.2.[10]

aTa ya eza eko'tirikto Bavati . tamAKUtkara upakiratyeza te rudra BAga AKuste
paSuriti tadasmA AKumeva paSUnAmanudiSati teno itarAnpaSUnna hinasti
tadyadupakirati tira iva vE garBAstira ivEtadyadupakIrRaM tasmAdvA upakirati
tadyA evAsya prajA ajAtAstA rudriyAtpramuYcati



2.6.2.[11]

aTa punaretya japanti . ava rudramadImahyava devaM tryambakaM yaTA no
vasyasaskaradyaTA naH SreyasaskaradyaTA no vyavasAyayAt Bezajamasi BezajaM
gave'SvAya puruzAya BezajaM suKaM mezAya mezyA ityASIrevEzEtasya
karmaRaH



2.6.2.[12]

aTApasalavi triH pariyanti . savyAnUrUnupAGnAnAstryambakaM yajAmahe suganDim
puzwivarDanamurvArukamiva banDanAnmftyormukzIya
mAmftAdityASIrevEzEtasya karmaRa ASizamevEtadASAsate tadu hyeva Samiva yo
mftyormucyAtE nAmftAttasmAdAha mftyormukzIya mAmftAditi



2.6.2.[13]

tadu hyApi kumAyaH parItyuH . Bagasya BajAmahA iti yA ha vE sA rudrasya
svasAmbikA nAma sA ha vE Bagasyezwe tasmAdu hApi kumArya parIyurBagasya
BajAmahA iti



2.6.2.[14]

tAsAmutAsAM mantro'sti . tryambakaM yajAmahe suganDiM pativedanam
urvArukamiva banDanAdito mukzIya mAmuta iti sA yadita ityAha jYAtiByastadAha
mAmuta iti patiByastadAha patayo hyeva striyE pratizWA tasmAdAha mAmuta iti



2.6.2.[15]

aTa punaH prasalavi triH pariyanti . dakziRAnUrUnupAGnAnA etenEva mantreRa
tadyatpunaH prasalavi triH pariyanti prasalavi na idaM karmAnusaMtizWAtA iti
tasmAtpunaH prasalavi triH pariyanti



2.6.2.[16]

aTEtAnyajamAno'YjalO samopya . UDvAnudasyati yaTA
gOrnodApnuyAttadAtmaBya evEtacalpAnnirmimate tAnvilipsanta upaspfSanti
BezajamevEtatkurvate tasmAdvilipsanta upaspfSanti



2.6.2.[17]

tAndvayormUtakayorupanahya . veRuyazwyAM vA kupe voBayata AbaDyAdaNparetya
yadi vfkzaM vA sTARu vA veRuM vA valmIkaM vA vindettasminnAsajatyetatte
rudrAvasaM tena paro mUjavato'tIhItyavasena vA aDvAnaM yanti tadenaM
sAvasamevAnvavArjati yatra yatrAsya caraRaM tadanvatra ha vA asya paro
mUjavadByaScaraRaM tasmAdAha paro mUjavato'tIhItyavatataDanvA pinAkAvasa
ityahiMsannaH Sivo'tIhIty



evEtadAha kfttivAsA iti nizvApayatyevEnametatsvapannu hi na kaM cana hinasti
tasmAdAha kfttivAsA iti



2.6.2.[18]

aTa dakziRAnbAhunanvAvartante . te pratIkzaM punarAyanti punaretyApa
upaspfSanti rudriyeReva vA etadacArizuH SAntirApastadadBiH SAntyA Samayante



2.6.2.[19]

aTa keSaSmaSrUptvA . samArohyAgnA udavasAyeva hyetena yajate na hi tadavakalpate
yaduttaravedAvagnihotraM juhuyAttasmAdudavasyati gfhAnitvA nirmaTyAgnI
pOrRamAsena yajata utsannayajYa iva vA eza yaccAturmAsyAnyaTEza kxptaH
pratizWito yajYo yatpOrRamAsaM tatkxptenEvEtadyajYenAntataH pratitizWati
tasmAdudavasyati



2.6.3.


2.6.3.[1]

akzayyaM ha vE sukftaM cAturmAsyayAjino Bavati . saMvatsaraM hi jayati
tenAsyAkzayyaM Bavati taM vE treDA viBajya yajati treDA viBajya prajayati
sarvaM vE saMvatsaraH sarvaM vA akzayyameteno hAsyAkzayyaM sukftam
Bavatyfturu hEvEtadBUtvA devAnapyetyakzayyamu vEdevAnAmeteno
hEvAsyAkzayyaM sukftaM Bavatyetannu tadyasmAccAturmAsyEryajate



2.6.3.[2]

aTa yasmAcunAsIryeRa yajete . yA vE devAnAM SrIrAsItsAkameDErIjAnAnAM
vijigyAnAnAM tacunamaTa yaH saMvatsarasya prajitasya rasa AsIttatsIraM sA yA cEva
devAnAM SrIrAsItsAkameDErIjAnAnAM vijigyAnAnAM ya u ca saMvatsarasya prajitasya
rasa AsIttamevEtaduBayaM parigfhyAtman kurute tasmAcunAsIryeRa yajate



2.6.3.[3]

tasyAvft . nopakirantyuttaravediM na gfhRanti pfzadAjyaM na manTantyagniM paYca
prayAjA Bavanti trayo'nuyAjA ekaM samizwayajuH



2.6.3.[4]

aTEtAnyeva paYca havIMzi Bavanti . etErvE havirBiH prajApatiH prajA
asfjatEtEruBayato varuRapASAtprajAH prAmuYcadetErvE devA
vftramaGnannetErveva vyajayanta yeyamezAM vijitistAM taTo evEza etEryA cEva
devAnAM SrIrAsItsAkameDErIjAnAnAM vijigyAnAnAM ya u ca saMvatsarasya prajitasya
rasa AsIttamevEtaduBayaM parigfhyAtman kurute tasmAdvA etAni paYca havIMzi
Bavanti



2.6.3.[5]

aTa SunAsIryo dvAdaSakapAlaH puroqASo Bavati . sa banDuH SunAsIryasya yam
pUrvamavocAma



2.6.3.[6]

aTa vAyavyaM payo Bavati . payo ha vE prajA jAtA aBisaMjAnate vijigyAnaM mA
prajAH SriyE yaSase'nnAdyAyABisaMjAnAntA iti tasmAtpayo Bavati



2.6.3.[7]

tadyadvAyavyaM Bavati . ayaM vE vAyuryo'yaM pavata eza vA idaM sarvam
prapyAyayati yadidaM kiM ca varzati vfzwAdozaDayo jAyanta ozaDIrjagDvApaH
pItvA tata etadadByo'Di payaH samBavatyeza hi vA etajjanayati tasmAdvAyavyam
Bavati



2.6.3.[8]

aTa sOrya ekakapAlaH puroqASo Bavati eza vE sUryo ya eza tapatyeza vA idaM
sarvamaBigopAyati sADunA tvadasADunA tvadeza idaM sarvaM vidaDAti sADO
tvadasADO tvadeza mA vijigyAnaM prItaH sADunA tvadaBigopAyatsADO
tvadvidaDaditi tasmAtsOrya ekakapAlaH puroqASo Bavati



2.6.3.[9]

tasyASvaH Sveto dakziRA . tadetasya rUpaM kriyate ya eza tapati yadyaSvaM SvetaM na
vindedapi gOreva SvetaH syAttadetasya rUpaM kriyate ya eza tapati


2.6.3.[10]

sa yatrEva sAkameDEryajate . tacunAsIryeRa yajeta yadvE triH saMvatsarasya yajate
tenEva saMvatsaramApnoti tasmAdyadEva kadA cEtena yajeta



2.6.3.[11]

tadDEke . rAtrIrApipayizanti sa yadi rAtrIrApipayizedyadadaH purastAtPAlgunyE
pOrRamAsyA uddfzwaM tacunAsIryeRa yajeta



2.6.3.[12]

aTa dIkzeta taM nAnIjAnaM punaH PAlgunI
pOrRamAsyaBiparyeyAtpunaHprayAgarUpa iva ha sa yadenamanIjAnaM punaH
PAlgunI pOrRamAsyaBiparyeyAttasmAdenaM nAnIjAnaM punaH PAlgunI
pOrRamAsyaBiparyeyAditi nUtsfjamAnasya



2.6.3.[13]

aTa punaH prayuYjAnasya . pUrvedyuH PAlgunyE pOrRamAsyE SunAsIryeRa yajetATa
prAtarvESvadevenATa pOrRamAsenEtadu punaH prayuYjAnasya



2.6.3.[14]

aTAtaH . parivartanasyEva sarvatomuKo vA asAvAditya eza vA idaM sarvaM nirDayati
yadidaM kiM ca Suzyati tenEza sarvatomuKastenAnnAdaH



2.6.3.[15]

sarvatomuKo'yamagniH . yato hyeva kutaScAgnAvaByAdaDati tata eva pradahati
tenEza sarvatomuKastenAnnAdaH



2.6.3.[16]

aTAyamanyatomuKaH puruzaH . sa etatsarvatomuKo Bavati yatparivartayate sa
evamevAnnAdo Bavati yaTEtAvetadya evaM vidvAnparivartayate tasmAdvE
parivartayeta



2.6.3.[17]

tadu hovAcAsuriH . kiM nu tatra muKasya yadapi sarvARyeva lomAni vapeta yadvE
triH saMvatsarasya yajate tenEva sarvatomuKastenAnnAdastasmAnnAdriyeta
parivartayitumiti



2.6.4.


2.6.4.[1]

tadyadAhuH . sAkameDErvE devA vftramaGnaMstErveva vyajayanta yeyamezAM
vijitistAmiti sarvErha tveva devAScAturmAsyErvftramaGnantsarvErveva vyayanta
yeyamezAM vijitistAm



2.6.4.[2]

te hocuH . kena rAjYA kenAnIkena yotsyAma iti sa hAgniruvAca mayA rAjYA
mayAnIkeneti te'gninA rAjYAgninAnIkena caturo mAsaH prAjayaMstAnbrahmaRA ca
trayyA ca vidyayA paryagfhRan



2.6.4.[3]

te hocuH . kenEva rAjYA kenAnIkena yotsyAma iti sa ha varuRa uvAca mayA rAjYA
mayAnIkeneti te varuRenEva rAjYA varuRenAnIkenAparAMScaturo mAsaH
prAjayaMstAnbrahmaRA cEva trayyA ca vidyayA paryagfhRan



2.6.4.[4]

te hocuH . kenEva rAjYA kenAnIkena yotsyAma iti sa hendra uvAca mayA rAjYA
mayAnIkeneti ta indreREva rAjYendreRAnIkenAparAMScaturo mAsaH
prAjayaMstAnbrahmaRA cEva trayyA ca vidyayA paryagfhRan



2.6.4.[5]

sa yadvESvadevena yajate . agninEvEtadrAjYAgninAnIkena caturo mAsaH prajayati
tattryenI SalalI Bavati lohaH kzuraH sA yA tryenI SalalI sA trayyE vidyAyE rUpaM
lohaH kzuro brahmaRo rUpamagnirhi brahma lohita iva hyagnistasmAllohaH kzuro
Bavati tena parivartayate tadbrahmaRA cEvEnametattrayyA ca vidyayA parigfhRAti



2.6.4.[6]

aTa yadvaruRapraGAsEryajate . varuRenEvEtadrAjYA varuRenAnIkenAparAMScaturo
mAsaH prajayati tattryenI SalalI Bavati lohaH kzurastena parivartayate tadbrahmaRA
cEvEnametattrayyA ca vidyayA parigfhRAti


2.6.4.[7]

aTa yatsAkameDEryajate . indreREvEtadrAjYendreRAnIkenAparAMScaturo mAsaH
prajayati tattryenI SalalI Bavati lohaH kzurastena parivartayate tadbrahmaRA
cEvEnametattrayyA ca vidyayA parigfhRAti



2.6.4.[8]

sa yadvESvadevena yajate . agnireva tarhi Bavatyagnereva sAyujyaM salokatAM
jayatyaTa yatsAkameDEryajata indra eva tarhi BavatIndrasyEva sAyujyaM salokatAM
jayati



2.6.4.[9]

sa yasminhartAvamuM lokameti . sa enamftuH parasmA ftave prayacati para u parasmA
ftave prayacati sa paramameva sTAnaM paramAM gatiM gacati cAturmAsyayAjI
tadAhurna cAturmAsyayAjinamanuvindanti paramaM hyeva Kalu sa sTAnam
paramAMgatiM gacatIti



3.1.1.[1]

devayajanaM jozayante . sa yadeva varzizWaM
syAttajjozayeranyadanyadBUmerABiSayItAto vE devA divamupodakrAmandevAnvA
eza upotkrAmati yo dIkzate sa sadeve devayajane yajate sa
yadDAnyadBUmeraBiSayItAvaratara iva hezWvA syAttasmAdyadeva varzizWaM
syAttajjozayeran



3.1.1.[2]

tadvarzma satsamaM syAt . samaM sadaviBraMSi syAdaviBraMSi satprAkpravaRaM
syAtprAcI hi devAnAM digaTo udakpravaRamudIcI hi manuzyARAM digdakziRataH
pratyucritamiva syAdezA vE dikpitFRAM sa yaddakziRApravaRaM syAtkzipre ha
yajamAno'muM lokamiyAttaTo ha yajamAno jyogjIvati tasmAddakziRataH
pratyucritamiva syAt



3.1.1.[3]

na purastAddevayajanamAtramatiricyeta . dvizantaM hAsya
tadBrAtfvyamaByatiricyate kAmaM ha dakziRataH syAdevamuttarata etadDa tveva
samfdDaM devayajanaM yasya devayajanamAtraM paScAtpariSizyate kzipre
hEvEnamuttarA devayajyopanamatIti nu devayajanasya



3.1.1.[4]

tadu hovAca yAjYavalkyaH . vArzRyAya devayajanaM jozayitumEma tatsAtyayajYo
'bravItsarvA vA iyaM pfTivI devI devayajanaM yatra vA asyE kva ca yajuzEva
parigfhya yAjayediti



3.1.1.[5]

ftvijo hEva devayajanam . ye brAhmaRAH SuSruvAMso'nUcAnA vidvAMso yAjayanti
sEvAhvalEtannedizWamAmiva manyAmaha iti



3.1.1.[6]

tacAlo vA vimitaM vA prAcInavaMSaM minvanti . prAcI hi devAnAM dikpurastAdvE
devAH pratyaYco manuzyAnupAvfttAstasmAtteByaH prANtizWaYjuhoti



3.1.1.[7]

tasmAdu ha na pratIcInaSirAH SayIta . neddevAnaBiprasArya SayA iti yA dakziRA dik
sA pitFRAM yA pratIcI sAsarpARAM yato devA uccakramuH sEzAhInA yodIcI diksA
manuzyARAM tasmAnmAnuza udIcInavaMSAmeva SAlAM vA vimitaM vA minvantyudIcI
hi manuzyARAM digdIkzitasyEva prAcInavaMSA nAdIkzitasya



3.1.1.[8]

tAM vA etAM pariSrayanti . nedaBivarzAditi nveva varzA devAnvA eza upAvartate yo
dIkzate sa devatAnAmeko Bavati tira iva vE devA manuzyeByastira
ivEtadyatpariSritaM tasmAtpariSrayanti



3.1.1.[9]

tanna sarva ivABiprapadyeta brAhmaRo vEva rAjanyo vA vESyo vA te hi yajYiyAH



3.1.1.[10]

sa vE na sarveReva saMvadeta . devAnvA eza upAvartate yo dIkzate sa devatAnAmeko
Bavati na vE devA sarveReva saMvadante brAhmaRena vEva rAjanyena vA vESyena vA
te hi yajYiyAstasmAdyadyenaM SUdreRa saMvAdo vindedetezAmevEkaM brUyAdimamiti
vicakzvemamiti vicakzvetyeza u tatra dIkzitasyopacAraH



3.1.1.[11]

aTAraRI pARO kftvA . SAlAmaDyavasyati sa pUrvArDyaM
sTURArAjamaBipadyEtadyajurAhEdamaganma devayajanaM pfTivyA yatra devAso
ajuzanta viSva iti tadasya viSvESca devErjuzwaM Bavati ye ceme brAhmaRAH
SuSruvAMso'nUcAnA yadahAsya te'kziByAmIkzante brAhmaRAH SuSruvAMsastadahAsya
tErjuzwaM Bavati



3.1.1.[12]

yadvAha . yatra devAso ajuzanta viSva iti tadasya viSvErdevErjuzwam
BavatyfkzAmAByAM saMtaranto yajurBirityfkzAmAByAM vE
yajurBiryajYasyodfcaM gacanti yajYasyodfcaM gacAnItyevEtadAha rAyaspozeRa
samizA mademeti BUmA vE rAyaspozaH SrIrvE BUmASizamevEtadASAste samizA
mademetIzaM madatIti vE tamAhuryaH SriyamaSnute yaH paramatAM gacati
tasmAdAha samizA mademeti


3.1.2.

3.1.2.[1]

aparAhRe dIkzeta . purA keSaSmaSrorvapanAdyatkAmayeta tadaSnIyAdyadvA
sampadyeta vrataM hyevAsyAto'SanaM Bavati yadyu nASiSizedapi kAmaM nASnIyAt



3.1.2.[2]

aTottareRa SAlAM pariSrayanti . tadudakumBamupanidaDAti tannApita upatizWate
tatkeSaSmaSru ca vapate naKAni ca nikfntate'sti vE puruzasyAmeDyaM yatrAsyApo
nopatizWante keSaSmaSrO ca vA asya naKezu cApo nopatizWante
tadyatkeSaSmaSru ca vapate naKAni ca nikfntate meDyo BUtvA dIkzA iti



3.1.2.[3]

tadDEke . sarva eva vapante sarva eva meDyA BUtvA dIkzizyAmaha iti tadu taTA
na kuryAdyadvE keSaSmaSru ca vapate naKAni ca nikfntate tadeva meDyo Bavati
tasmAdu keSaSmaSru cEva vapeta naKAni ca nikfnteta



3.1.2.[4]

sa vE naKAnyevAgre nikfntate . dakziRasyEvAgre savyasya vA agre mAnuze'TEvaM
devatrANguzWayorevAgre kanizWikayorvA agre mAnuze'TEvaM devatrA



3.1.2.[5]

sa dakziRamevAgre godAnaM vitArayati . savyaM vA agre mAnuze'TEvaM devatrA



3.1.2.[6]

sa dakziRamevAgre godAnamaByunatti . imA ApaH Samu me santu devIriti sa
yadAhemA ApaH Samu me santu devIriti vajro vA Apo vajro hi vA ApastasmAdyenEtA
yanti nimnaM kurvanti yatropatizWante nirdahanti tattadetamevEtadvajraM Samayati
taTo hEnameza vajraH SAnto na hinasti tasmAdAhemA ApaH Samu me santu devIriti



3.1.2.[7]

aTa darBataruRakamantardaDAti . ozaDe trAyasveti vajro vE kzurastaTo
hEnameza vajraH kzuro na hinastyaTa kzureRABinidaDAti svaDite mEnaM
hiMsIriti vajro vE kzurastaTo hEnameza vajraH kzuro na hinasti


3.1.2.[8]

pracidyodapAtre prAsyati . tUzRImevottaraM godAnamaByunatti tUzRIM
darBataruRakamantardaDAti tUzRIM kzureRABiniDAya pracidyodapAtre prAsyati



3.1.2.[9]

aTa nApitAya kzuraM prayacati . sa keSaSmaSru vapati sa yadA keSaSmaSru vapati



3.1.2.[10]

aTa snAti . ameDyo vE puruzo yadanftaM vadati tena pUtirantarato meDyA vA Apo
meDyo BUtvA dIkzA iti pavitraM vA ApaH pavitrapUto dIkzA iti tasmAdvE snAti



3.1.2.[11]

sa snAti . Apo asmAnmAtaraH SunDayantviti Gftena no GftazvaH punantviti tadvE
sapUtaM yaM GftenApunaMstasmAdAha Gftena no GftapvaH punantviti viSvaM hi
ripraM pravahanti devIriti yadvE viSvaM sarvaM tadyadameDyaM ripraM tatsarvaM
hyasmAdameDyaM pravahanti tasmAdAha viSvaM hi ripraM pravahanti devIriti



3.1.2.[12]

aTa prANivodaNNutkrAmati . udidAByaH SucirA pUta emItyudDyAByaH SuciH pUta
eti



3.1.2.[13]

aTa vAsaH pariDatte . sarvatvAyEva svAmevAsminnetattvacaM daDAti yA ha vA iyaM
gostvakpuruze hEzAgra Asa



3.1.2.[14]

te devA abruvan . gOrvA idaM sarvaM biBarti hanta yeyaM puruze tvaggavyetAM
daDAma tayEzA varzantaM tayA himaM tayA GfRiM titikzizyata iti



3.1.2.[15]

te'vacAya puruzam . gavyetAM tvacamadaDustayEzA varzantaM tayA himaM tayA
GfRiM titikzate


3.1.2.[16]

avacito hi vE puruzaH . tasmAdasya yatrEva kva ca kuSo vA yadvA vikfntati tata eva
lohitamutpatati tasminnetAM tvacamadaDurvAsa eva tasmAnnAnyaH puruzAdvAso
biBartyetAM hyasmiMstvacamadaDustasmAdu suvAsA eva buBUzetsvayA tvacA
samfDyA iti tasmAdapyaSlIlaM suvAsasaM didfkzante svayA hi tvacA samfdDo Bavati



3.1.2.[17]

no hAnte gornagnaH syAt . veda ha gOrahamasya tvacaM biBarmIti sA biByatI
trasati tvacaM ma AdAsyata iti tasmAdu gAvaH suvAsasamupEva niSrayante



3.1.2.[18]

tasya vA etasya vAsasaH . agneH paryAso Bavati vAyoranucAdo nIviH pitFRAM sarpARAm
praGAto viSvezAM devAnAM tantava ArokA nakzatrARAmevaM hi vA etatsarve devA
anvAyattAstasmAddIkzitavasanaM Bavati



3.1.2.[19]

tadvA ahataM syAt . ayAtayAmatAyE tadvE nizpezwavE brUyAdyadevAsyAtrAmeDyA
kfRatti vA vayati vA tadasya meDyamasaditi yadyu ahataM
syAdadBiraByukzenmeDyamasadityaTo yadidaM snAtavasyaM
nihitamapalpUlanakftaM Bavati teno hApi dIkzeta



3.1.2.[20]

tatpariDatte . dIkzAtapasostanUrasItyadIkzitasya vAasyEzAgre tanUrBavatyaTAtra
dIkzAtapasostasmAdAha dIkzAtapasostanUrasIti tAM tvA SivAM SagmAM paridaDa iti
tAM tvA SivAM sADvIM paridaDa ityevEtadAha BadraM varRaM puzyanniti pApavA
ezo'gre varRaM puzyati yamamumadIkzito'TAtra BadraM tasmAdAha BadraM
varRaM puzyanniti



3.1.2.[21]

aTEnaM SAlAM prapAdayati . sa DenvE cAnaquhaSca nASnIyAdDenvanaquhO vA
idaM sarvaM biBftaste devA abruvanDenvanaquhO vA idaM sarvaM biBfto hanta
yadanyezAM vayasAM vIryaM tadDenvanaquhayordaDAmeti sa yadanyezAM vayasAM
vIryamAsIttadDenvanaquhayoradaDustasmAdDenuScEvAnaqvAMSca BUyizWam
BuNktastadDEtatsarvASyamiva yo DenvanaquhayoraSnIyAdantagatiriva taM
hAdButamaBijanitorjAyAyE garBaM nirabaDIditi papamakaditi pApI
kIrtistasmAdDenvanaquhayornASnIyAttadu hovAca yAjYavalkyo
'SnAmyevAhamaMsalaM cedBavatIti


3.1.3.


3.1.3.[1]

apaH praRIya . AgnAvEzRavamekAdaSakapAlaM puroqASaM nirvapatyagnirvE sarvA
devatA agnO hi sarvAByo devatAByo juhvatyagnirvE yajYasyAvarArDyo vizRuH
parArDyastatsarvAScEvEtaddevatAH parigfhya sarvaM ca yajYaM parigfhya dIkzA iti
tasmAdAgnAvEzRava ekAdaSakapAlaH puroqASo Bavati



3.1.3.[2]

tadDEke . AdityeByaScaruM nirvapanti tadasti paryuditamivAzwO putrAso aditerye
jAtAstanvaspari devAM upa prEtsaptaBiH parA mArtARqamAsyaditi



3.1.3.[3]

azwO ha vE putrA aditeH . yAMstvetaddevA AdityA ityAcakzate sapta hEva te'vikftaM
hAzwamaM janayAM cakAra mArtARqaM saMdeGo hEvAsa yAvAnevorDvastAvAMstiryaN
puruzasammita ityu hEka AhuH



3.1.3.[4]

ta u hEta UcuH . devA AdityA yadasmAnanvajanimA tadamuyeva BUdDantemaM
vikaravAmeti taM vicakruryaTAyaM puruzo vikftastasya yAni mAMsAni saMkftya
saMnyAsustato hastI samaBavattasmAdAhurna hastinaM pratigfhRIyAtpuruzAjAno hi
hastIti yamu ha tadvicakruH sa vivasvAnAdityastasyemAH prajAH



3.1.3.[5]

sa hovAca . rADnavAnme sa prajAyAM ya etamAdityeByaScaruM nirvapAditi rADnoti
hEva ya etamAdityeByaScaruM nirvapatyayaM tvevAgnAvEzRavaH prajYAtaH



3.1.3.[6]

tasya saptadaSa sAmiDenyo Bavanti . upAMSu devate yajati paYca prayAjA Bavanti
trayo'nuyAjAH saMyAjayanti patnIH sarvatvAyEva samizwayajureva na juhoti nedidaM
dIkzitavasanaM pariDAya purA yajYasya saMsTAyA antaM gacAnItyAnto hi yajYasya
samizwayajuH



3.1.3.[7]
aTAgreRa SAlAM tizWannaByaNkte . arurvE puruzo'vAcito'narurevEtadBavati
yadaByaNkte gavi vE puruzasya tvaggorvA etannavanItaM Bavati
svayEvEnametattvacA samarDayati tasmAdvA aByaNkte



3.1.3.[8]

tadvE navanItaM Bavati . GftaM vE devAnAM PARwam
manuzyARAmaTEtannAhEva GftaM no PARwaM syAdeva GftaM
syAtPARwamayAtayAmatAyE tadenamayAtayAmnEvAyAtayAmAnaM karoti



3.1.3.[9]

tamaByanakti . SIrzato'gra A pAdAByAmanulomaM mahInAM payo'sIti mahya iti
ha vA etAsAmekaM nAma yadgavAM tAsAM vA etatpayo Bavati tasmAdAha mahInAm
payo'sIti varcodA asi varco me dehIti nAtra tirohitamivAsti



3.1.3.[10]

aTAkzyAvAnakti . arurvE puruzasyAkzi praSAnmameti ha smAha yAjYavalkyo
durakza iva hAsa pUyo hEvAsya dUzIkA te evEtadanaruzkaroti yadakzyAvAnakti



3.1.3.[11]

yatra vE devAH . asurarakzasAni jaGnustacuzRo dAnavaH pratyaNpatitvA
manuzyARAmakzIRi praviveSa sa eza kanInakaH kumAraka iva pariBAsate tasmA
evEtadyajYamupaprayantsarvato'SmapurAM paridaDAtyaSmA hyAYjanam



3.1.3.[12]

trEkakudaM Bavati . yatra vA indro vftramahaMstasya yadakzyAsIttaM giriM
trikakudamakarottadyattrEkakudaM Bavati cakzuzyevEtaccakzurdaDAti
tasmAttrEkakudaM Bavati yadi trEkakudaM na vindedapyatrEkakudameva
syAtsamAnI hyevAYjanasya banDutA



3.1.3.[13]

SarezIkayAnakti . vajro vE Saro virakzastAyE satUlA BavatyamUlaM vA
idamuBayataH paricinnaM rakzo'ntarikzamanucarati yaTAyaM puruzo'mUla
uBayataH paricinno'ntarikzamanucarati tadyatsatUlA Bavati virakzastAyE



3.1.3.[14]
sa dakziRamevAgra Anakti . savyaM vA agre mAnuze'TEvaM devatrA



3.1.3.[15]

sa Anakti . vftrasyAsi kanInaka iti vftrasya hyeza kanInakaScakzurdA asi cakzurme
dehIti nAtra tirohitamivAsti



3.1.3.[16]

sa dakziRaM sakfdyajuzAnakti . sakfttUzRImaTottaraM sakfdyajuzAnakti dvistUzRIM
taduttaramevEtaduttarAvatkaroti



3.1.3.[17]

tadyatpaYca kftva Anakti . saMvatsarasammito vE yajYaH paYca vA ftavaH
saMvatsarasya taM paYcaBirApnoti tasmAtpaYca kftva Anakti



3.1.3.[18]

aTEnaM darBapavitreRa pAvayati . ameDyo vE puruzo yadanftaM vadati tena
pUtirantarato meDyA vE darBA meDyo BUtvA dIkzA iti pavitraM vE darBAH
pavitrapUto dIkzA iti tasmAdenaM darBapavitreRa pAvayati



3.1.3.[19]

tadvA ekaM syAt . eko hyevAyaM pavate tadetasyEva rUpeRa tasmAdekaM syAt



3.1.3.[20]

aTo api trIRi syuH . eko hyevAyaM pavate so'yaM puruze'ntaH
pravizwastreDAvihitaH prARa udAno vyAna iti tadetasyEvAnu mAtrAM tasmAttrIRi syuH



3.1.3.[21]

aTo api sapta syuH . sapta vA ime SIrzanprARAstasmAtsapta syustriHsaptAnyeva
syurekaviMSatirezEva sampat



3.1.3.[22]

taM saptaBiH saptaBiH pAvayati . citpatirmA punAtviti prajApatirvE citpatiH
prajApatirmA punAtvityevEtadAha vAkpatirmA punAtviti prajApatirvE vAkpatiH
prajApatirmA punAtvityevEtadAha devo mA savitA punAtviti tadvE supUtaM yaM devaH
savitApunAttasmAdAha devo mA savitA punAtvityacidreRa pavitreReti yo vA ayaM pavata
ezo'cidraM pavitrametenEtadAha sUryasya raSmiBirityete vE pavitAro yatsUryasya
raSmayastasmAdAha sUryasya raSmiBiriti



3.1.3.[23]

tasya te pavitrapata iti . pavitrapatirhi Bavati pavitrapUtasyeti pavitrapUto hi Bavati
yatkAmaH pune tacakeyamiti yajYasyodfcaM gacAnItyevEtadAha



3.1.3.[24]

aTASizAmAramBaM vAcayati . A vo devAsa Imahe vAmaM prayatyaDvare A vo devAsa
ASizo yajYiyAso havAmaha iti tadasmE svAH satIrftvija ASiza ASAsate



3.1.3.[25]

aTANgulIrnyacati . svAhA yajYaM manasa iti dve svAhororantarikzAditi dve svAhA
dyAvApfTivIByAmiti dve svAhA vAtAdAraBa iti muzwIkaroti na vE yajYaH
pratyakzamivAraBe yaTAyaM daRqo vA vAso vA paro'kzaM vE devAH paro'kzaM
yajYaH



3.1.3.[26]

sa yadAha . svAhA yajYaM manasa iti tanmanasa AraBate svAhororantarikzAditi
tadantarikzAdAraBate svAhA dyAvApfTivIByAmiti tadAByAM
dyAvApfTivIByAmAraBate yayoridaM sarvamaDi svAhA vAtAdAraBa iti vAto vE
yajYastadyajYaM pratyakzamAraBate



3.1.3.[27]

aTa yatsvAhA svAheti karoti . yajYo vE svAhAkAro yajYamevEtadAtmanDatte'tro eva
vAcaM yacati vAgvE yajYo yajYamevEtadAtmanDatte



3.1.3.[28]

aTEnaM SAlAM prapAdayati . sa jaGanenAhavanIyametyagreRa gArhapatyaM so'sya
saMcaro BavatyA sutyAyE tadyadasyEza saMcaro BavatyA sutyAyA agnirvE
yoniryajYasya garBo dIkzito'ntareRa vE yoniM garBaH saMcarati sa yatsa tatrEjati
tvatpari tvadAvartate tasmAdime garBA ejanti tvatpari tvadAvartante tasmAdasyEza
sacaro BavatyA sutyAyE


3.1.4.


3.1.4.[1]

sarvARi ha vE dIkzAyA yajUMzyOdgraBaRAni . udgfBRIte vA ezo
'smAllokAddevalokamaBi yo dIkzata etEreva tadyajurBirudgfBRIte tasmAdAhuH
sarvARi dIkzAyA yajUMzyOdgraBaRAnIti tata etAnyavAntarAmAcakzata
OdgraBaRAnItyAhutayo hyetA Ahutirhi yajYaH paro'kzaM vE yajurjapatyaTEza
pratyakzaM yajYo yadAhutistadetena yajYenodgfBRIte'smAllokAddevalokamaBi



3.1.4.[2]

tato yAni trIRi sruveRa juhoti . tAnyADItayajUMzItyAcakzate sampada eva kAmAya
caturTaM hUyate'Ta yatpaYcamaM srucA juhoti tadeva
pratyakzamOdgraBaRamanuzwuBA hi tajjuhoti vAgGyanuzwubvAgGi yajYaH



3.1.4.[3]

yajYena vE devAH . imAM jitiM jigyuryEzAmiyaM jitiste hocuH kaTaM na idam
manuzyEranaByArohyaM syAditi te yajYasya rasaM DItvA yaTA maDu maDukfto
nirDayeyurviduhya yajYaM yUpena yopayitvA tiro'BavannaTa
yadenenAyopayaMstasmAdyUpo nAma



3.1.4.[4]

tadvA fzIRAmanuSrutamAsa . te yajYaM samaBaranyaTAyaM yajYaH samBfta evaM vA
eza yajYaM samBarati yadetAni juhoti



3.1.4.[5]

tAni vE paYca juhoti . saMvatsarasammito vE yajYaH paYca vA ftavaH saMvatsarasya
taM paYcaBirApnoti tasmAtpaYca juhoti



3.1.4.[6]

aTAto homasyEva . AkutyE prayuje'gnaye svAhetyA vA agre kuvate yajeyeti
tadyadevAtra yajYasya tadevEtatsamBftyAtmankurute



3.1.4.[7]

meDAyE manase'gnaye svAheti . meDayA vE manasABigacati yajeyeti tadyadevAtra
yajYasya tadevEtatsamBftyAtmankurute



3.1.4.[8]

dIkzAyE tapase'gnaye svAheti . anvevEtaducyate nettu hUyate



3.1.4.[9]

sarasvatyE pUzRe'gnaye svAheti . vAgvE sarasvatI vAgyajYaH paSavo vE pUzA
puzwirvE pUzA puzwiH paSavaH paSavo hi yajYastadyadevAtra yajYasya
tadevEtatsamBftyAtmankurute



3.1.4.[10]

tadAhuH . anadDevEtA Ahutayo hUyante'pratizWitA adevakAstatra nendro na somo
nAgniriti



3.1.4.[11]

AkUtyE prayuje'gnaye svAheti . nAta ekaM canAgnirvA adDevAgniH pratizWitaH sa
yadagnO juhoti tenEvEtA adDeva tena pratizWitAstasmAdu sarvAsvevAgnaye svAheti
juhoti tata etAnyADItayajUMzItyAcakzate



3.1.4.[12]

AkUtyE prayuje'gnaye svAheti . AtmanA vA agra Akuvate yajeyeti tamAtmana eva
prayuNkte yattanute te asyEte Atmandevate ADIte Bavata AkUtiSca prayukca



3.1.4.[13]

meDAyE manase'gnaye svAheti . meDayA vE manasABigacati yajeyeti te asyEte
Atmandevate ADIte Bavato meDA ca manaSca



3.1.4.[14]

sarasvatyE pUzRe'gnaye svAheti . vAgvE sarasvatI vAgyajYaH
sAsyEzAtmandevatADItA Bavati vAkpaSavo vE pUzA puzwirvE pUzA puzwiH paSavaH
paSavo hi yajYaste'syEta AtmanpaSava ADItA Bavanti tadyadasyEtA AtmandevatA
ADItA Bavanti tasmAdADItayajUMzi nAma


3.1.4.[15]

aTa caturTI juhoti . Apo devIrbfhatIrviSvaSamBuvo dyAvApfTivI uro antarikza
bfhaspataye havizA viDema svAhetyezA ha nedIyo yajYasyApAM hi kIrtayatyApo hi
yajYo dyAvApfTivI uro antarikzeti lokAnAM hi kIrtayati bfhaspataye havizA viDema
svAheti brahma vE bfhaspatirbrahma yajYa eteno hEzA nedIyo yajYasya



3.1.4.[16]

aTa yAM paYcamIM srucA juhoti . sA hEva pratyakzaM yajYo'nuzwuBA hi tAM juhoti
vAgGyanuzwubvAgGi yajYaH



3.1.4.[17]

aTa yadDruvAyAmAjyaM pariSizwaM Bavati . tajjuhvAmAnayati triH
sruveRAjyavilApanyA aDi juhvAM gfhRAti yattftIyaM gfhRAti tatsruvamaBipUrayati



3.1.4.[18]

sa juhoti . viSvo devasya neturmarto vurIta saKyaM viSvo rAya izuDyati dyumnaM
vfRIta puzyase svAheti



3.1.4.[19]

sEzA devatABiH paNktirBavati . viSvo devasyeti vESvadevaM neturiti sAvitraM marto
vurIteti mEtraM dyumnaM vfRIteti bArhaspatyaM dyumnaM hi bfhaspatiH puzyasa iti
pOzRam



3.1.4.[20]

sEzA devatABiH paNktirBavati . pANkto yajYaH pANktaH paSuH paYcartavaH
saMvatsarasyEtamevEtayApnoti yaddevatABiH paNktirBavati



3.1.4.[21]

tAM vA anuzwuBA juhoti . vAgvA anuzwubvAgyajYastadyajYaM pratyakzamApnoti



3.1.4.[22]

tadAhuH . etAmevEkAM juhuyAdyasmE kAmAyetarA hUyanta etayEva taM
kAmamApnotIti tAM vE yadyekAM juhuyAtpUrRAM juhuyAtsarvaM vE pUrRaM
sarvamevEnayEtadApnotyaTa yatsruvamaBipUrayati srucaM tadaBipUrayati tAm
pUrRAM juhotyanvEvEtaducyate sarvAstveva hUyante



3.1.4.[23]

tAM vA anuzwuBA juhoti . sEzAnuzwupsatyekatriMSadakzarA Bavati daSa pARyA
aNgulayo daSa pAdyA daSa prARA AtmEkatriMSo yasminnete prARAH pratizWitA
etAvAnvE puruzaH puruzo yajYaH puruzasammito yajYaH sa yAvAneva yajYo
yAvatyasya mAtrA tAvantamevEnayEtadApnoti yadanuzwuBEkatriMSadakzarayA
juhoti



3.2.1.


3.2.1.[1]

dakziRenAhavanIyaM prAcInagrIve kfzRAjine upastfRAti . tayorenamaDi dIkzayati
yadi dve Bavatastadanayorlokayo rUpaM tadenamanayorlokayoraDi dIkzayati



3.2.1.[2]

sambadDAnte BavataH . sambadDAntAviva hImO lokO tardmasamute
paScAdBavatastadimAveva lokO miTunIkftya tayorenamaDi dIkzayati



3.2.1.[3]

yadyu eka Bavati . tadezAM lokAnAM rUpaM tadenamezu lokezvaDi dIkzayati yAni
SuklAni tAni divo rUpaM yAni kfzRAni tAnyasyE yadi vetaraTA yAnyeva kfzRAni tAni
divo rUpaMyAni SuklAni tAnyasyE yAnyeva baBrURIva harIRi tAnyantarikzasya rUpaM
tadenamezu lokezvaDi dIkzayati



3.2.1.[4]

antakamu tarhi paScAtpratyasyet . tadimAneva lokAnmiTunIkftya tezvenamaDi
dIkzayati



3.2.1.[5]

aTa jaGanena kfzRAjine paScAt prANjAnvAkna upaviSati sa yatra SuklAnAM ca
kfzRAnAM ca saMDirBavati tadevamanimfSya japatyfkzAmayoH Silpe sTa iti yadvE
pratirUpaM tacilpamfcAM ca sAmnAM ca pratirUpe sTa ityevEtadAha


3.2.1.[6]

te vAmAraBa iti . garBo vA eza Bavati yo dIkzate sa candAMsi praviSati
tasmAnnvaknANguliriva Bavati nyaknANgulaya iva hi garBAH



3.2.1.[7]

sa yadAha . te vAmAraBa iti te vAM praviSAmItyevEtadAha te mA pAtamAsya
yajYasyodfca iti te mA gopAyatamAsya yajYasya saMsTAyA ityevEtadAha



3.2.1.[8]

aTa dakziRena jAnunArohati . SarmAsi Sarma me yaceti carma vA etatkfzRasya
tadasya tanmAnuzaM Sarma devatrA tasmAdAha SarmAsi Sarma me yaceti namaste astu
mA mA hiMsIriti SreyAMsaM vA eza upADirohati yo yajYaM yajYo hi kfzRAjinaM tasmA
evEtadyajYAya nihnute taTo hEnameza yajYo na hinasti tasmAdAha namaste astu
mA mA hiMsIriti



3.2.1.[9]

sa vE jaGanArDa ivEvAgra AsIta . aTa yadagra eva maDya upaviSedya enaM
tatrAnuzWyA hareddrapsyati vA pra vA patizyatIti taTA hEva syAttasmAjjaGanArDa
ivEvAgra AsIta



3.2.1.[10]

aTa meKalAM pariharate . aNgiraso ha vE dIkzitAnabalyamavindatte
nAnyadvratAdaSanamavAkalpayaMsta etAmUrjamapaSyantsamAptiM tAM maDyata
Atmana UrjamadaData samAptiM tayA samApnuvaMstaTo evEza etAM maDyata
Atmana UrjaMDatte samAptiM tayA samApnoti



3.2.1.[11]

sA vE SARI Bavati . mfdvyasaditi nveva SARI yatra vE prajApatirajAyata garBo
BUtvEtasmAdyajYAttasya yannedizWamulbamAsItte SaRAstasmAtte pUtayo vAnti
yadvasya jarAyvAsIttaddIkzitavasanamantaraM vA ulbaM jarAyuRo Bavati
tasmAdezAntarA vAsaso Bavati sa yaTEvAtaH prajApatirajAyata garBo
BUtvEtasmAdyajYAdevamevEzo'to jAyate garBo BUtvEtasmAdyajYAt



3.2.1.[12]

sA vE trivfdBavati . trivfdDyannaM paSavo hyannaM pitA mAtA yajjAyate tattftIyaM
tasmAttrivfdBavati



3.2.1.[13]

muYjavalSenAnvastA Bavati . vajro vE Saro virakzastAyE stukAsargaM sfzwA Bavati
sA yatprasalavi sfzwA syAdyaTedamanyA rajjavo mAnuzI syAdyadvapasalavi sfzwA
syAtpitfdevatyA syAttasmAtstukAsargaM sfzwA Bavati



3.2.1.[14]

tAM pariharate . UrgasyANgirasItyaNgiraso hyetAmUrjamapaSyannUrRamradA Urjam
mayi
DehIti nAtra tirohitamivAsti



3.2.1.[15]

aTa nIvimudgUhate . somasya nIvirasItyadIkzitasya vA asyEzAgre
nIvirBavatyaTAtra dIkzitasya somasya tasmAdAha somasya nIvirasIti



3.2.1.[16]

aTa prorRute . garBo vA eza Bavati yo dIkzate prAvftA vE garBo ulbeneva
jarAyuReva tasmAdvE prorRute


3.2.1.[17]

sa prorRute . vizRoH SarmAsi Sarma yajamAnasyetyuBayaM vA ezo'tra Bavati yo
dIkzate vizRuSca yajamAnaSca yadaha dIkzate tadvizRurBavati yadyajate
tadyajamAnastasmAdAha vizRoH SarmAsi Sarma yajamAnasyeti


3.2.1.[18]

aTa kfzRavizARAM sici baDnIte . devASca vA asurAScoBaye prAjApatyAH prajApateH
piturdAyamupeyurmana eva devA upAyanvAcamasurA yajYameva taddevA
upAyanvAcamasurA amUmeva devA upAyannimAmasurAH



3.2.1.[19]

te devA yajYamabruvan . yozA vA iyaM vAgupamantrayasva hvayizyate vE tveti
svayaM vA hEvEkzata yozA vA iyaM vAgupamantrayE hvayizyate vE meti
tAmupAmantrayata sA hAsmA ArakAdivEvAgra AsUyattasmAdu strI
puMsopamantritArakAdivEvAgre'sUyati sa hovAcArakAdiva vE ma AsUyIditi


3.2.1.[20]

te hocuH . upEva Bagavo mantrayasva hvayizyate vE tveti tAmupAmantrayata sA
hAsmE nipalASamivovAda tasmAdu strI puMsopamantritA nipalASamivEva vadati sa
hovAca nipalASamiva vE me'vAdIditi



3.2.1.[21]

te hocuH . upEva Bagavo mantrayasva hvayizyate vE tveti tAmupAmantrayata sA
hEnaM juhuva tasmAdu strI pumAMsaM hvayata evottamaM sa hovAcAhvata vE meti



3.2.1.[22]

te devA IkzAM cakrire . yozA vA iyaM vAgyadenaM na yuvitehEva mA
tizWantamaByehIti brUhi tAM tu na AgatAM pratiprabrUtAditi sA hEnaM tadeva
tizWantamaByeyAya tasmAdu strI pumAMsaM saMskfte tizWantamaByEti tAM
hEBya AgatAM pratiprovAceyaM vA AgAditi



3.2.1.[23]

tAM devAH . asureByo'ntarAyaMstAM svIkftyAgnAveva parigfhya
sarvahutamajuhavurAhutirhi devAnAM sa yAmevAmUmanuzwuBAjuhavustadevEnAM
taddevAH svyakurvata te'surA Attavacaso he'lavo he'lava iti vadantaH parAbaBUvuH



3.2.1.[24]

tatrEtAmapi vAcamUduH . upajijYAsyAM sa mlecastasmAnna brAhmaRo mlecedasuryA
hEzA vA natevEza dvizatAM sapatnAnAmAdatte vAcaM te'syAttavacasaH parABavanti
ya evametadveda



3.2.1.[25]

so'yaM yajYo vAcamaBidaDyO . miTunyenayA syAmiti tAM saMbaBUva


3.2.1.[26]

indro ha vA IkzAM cakre . mahadvA ito'BvaM janizyate yajYasya ca
miTunAdvAcaSca yanmA tannABiBavediti sa indra eva garBo BUtvEtanmiTunam
praviveSa



3.2.1.[27]

sa ha saMvatsare jAyamAna IkzAM cakre . mahAvIryA vA iyaM yoniryA mAmadIDarata
yadvE meto mahadevABvaM nAnuprajAyeta yanmA tannABiBavediti



3.2.1.[28]

tAM pratiparAmfSyavezwyAcinat . tAM yajYasya SIrzanpratyadaDAdyajYo hi kfzRaH sa
yaH sa yajYastatkfzRAjinaM yo sA yoniH sA kfzRavizARATa yadenAmindra
AvezwyAcinattasmAdAvezwiteva sa yaTEvAta indro'jAyata garBo
BUtvEtasmAnmiTunAdevamevEzo'to jAyate garBo BUtvEtasmAnmiTunAt



3.2.1.[29]

tAM vA uttAnAmiva baDnAti . uttAneva vE yonirgarBaM biBartyaTa dakziRAm
Bruvamuparyupari lalAwamupaspfSatIndrasya yonirasItIndrasya hyezA yonirato vA
hyenAM praviSanpraviSatyato vA jAyamAno jAyate tasmAdAhendrasya yonirasIti



3.2.1.[30]

aTolliKati . susasyAH kfzIskfDIti yajYamevEtajjanayati yadA vE suzamam
BavatyaTAlaM yajYAya Bavati yado duHzamaM Bavati na tarhyAtmane canAlam
Bavati tadyajYamevEtajjanayati



3.2.1.[31]

aTa na dIkzitaH . kAzWena vA naKena vA kaRqUyeta garBo vA eza Bavati yo
dIkzate yo vE garBasya kAzWena vA naKena vA kaRqUyedapAsyanmrityettato
dIkzitaH pAmano BavitordIkzitaM vA anu retAMsi tato retAMsi pAmanAni janitoH svA
vE yonI reto na hinastyezA vA etasya svA yonirBavati yatkfzRavizARA taTo
hEnamezA na hinasti tasmAddIkzitaH kfzRavizARayEva kaRqUyeta nAnyena
kfzRavizARAyAH



3.2.1.[32]

aTAsmE daRqaM prayacati . vajro vE daRqo virakzastAyE



3.2.1.[33]

Odumbaro Bavati . annaM vA Urgudumbara Urjo'nnAdyasyAvarudDyE
tasmAdOdumbaro Bavati



3.2.1.[34]
muKasammito Bavati . etAvadvE vIryaM sa yAvadeva vIryaM tAvAMstadBavati
yanmuKasammitaH



3.2.1.[35]

tamucrayati . ucrayasva vanaspata UrDvo mA pAhyaMhasa Asya yajYasyodfca ityUrDvo
mA gopAyAsya yajYasya saMsTAyA ityevEtadAha



3.2.1.[36]

atra hEke . aNguliSca nyacanti vAcaM ca yacantyato hi kiM ca na japizyanBavatIti
vadantastadu taTA na kuryAdyaTA parAYcaM DAvantamanulipseta taM
nAnulaBetEvaM ha sa yajYaM nAnulaBate tasmAdamutrEvANgulIrnyacedamutra
vAcaM yacet



3.2.1.[37]

aTa yaddIkzitaH . fcaM vA yajurvA sAma
vABivyAharatyaBisTiramaBisTiramevEtadyajYamAraBate
tasmAdamutrEvANgulIrnyacedamutra vAcaM yacet



3.2.1.[38]

aTa yadvAcaM yacati . vAgvE yajYo yajYamevEtadAtmanDatte'Ta yadvAcaMyamo
vyAharati tasmAdu hEza visfzwo yajYaH parANAvartate tatro vEzRavImfcaM vA
yajurvA japedyajYo vE vizRustadyajYaM punarAraBate tasyo hEzA prAyaScittiH



3.2.1.[39]

aTEka udvadati . dIkzito'yaM brAhmaRo dIkzito'yaM brAhmaRa iti
niveditamevEnametatsantaM deveByo nivedayatyayaM mahAvIryo yo yajYam
prApadityayaM yuzmAkEko'BUttaM gopAyatetyevEtadAha trizkftva Aha trivfdDi
yajYaH



3.2.1.[40]

aTa yadbrAhmaRa ityAha . anadDeva vA asyAtA purA jAnaM BavatIdaM hyAhU
rakzAMsi yozitamanusacante taduta rakzAMsyeva reta AdaDatItyaTAtrAdDA jAyate
yo brahmaRo yo yajYAjjAyate tasmAdapi rAjanyaM vA vESyaM vA brAhmaRa ityeva
brUyAdbrahmaRo hi jAyate yo yajYAjjAyate tasmAdAhurna savanakftaM hanyAdenasvI
hEva savanakfteti


3.2.2.


3.2.2.[1]

vAcaM yacati . sa vAcaMyama Asta AstamayAttadyadvAcaM yacati



3.2.2.[2]

yajYena vE devAH . imAM jitiM jigyuryEzAmiyaM jitiste hocuH kaTaM na idam
manuzyEranaByArohyaM syAditi te yajYasya rasaM DItvA yaTA maDu maDukfto
nirDayeyurviduhya yajYaM yUpena yopayitvA tiro'BavannaTa
yadenenAyopayaMstasmAdyUpo nAma



3.2.2.[3]

tadvA fzIRAmanuSrutamAsa . te yajYaM samaBaranyaTAyaM yajYaH samBfta evaM vA
eza yajYaM samBarati yo dIkzate vAgvE yajYaH



3.2.2.[4]

tAmastamite vAcaM visfjate . saMvatsaro vE prajApatiH prajApatiryajYo'horAtre vE
saMvatsara ete hyenaM pariplavamAne kurutaH so'hannadIkzizwa sa rAtriM prApatsa
yAvAneva yajYo yAvatyasya mAtrA tAvantamevEtadAptvA vAcaM visfjate



3.2.2.[5]

tadDEke . nakzatraM dfzwvA vAcaM visarjayantyatrAnuzwyAstamito BavatIti
vadantastadu taTA na kuryAtkva te syuryanmeGaH
syAttasmAdyatrEvAnuzwyAstamitaM manyeta tadeva vAcaM visarjayet



3.2.2.[6]

aneno hEke vAcaM visarjayani . BUrBuvaH svariti yajYamApyAyayAmo yajYaM
saMdaDma iti vadantastadu taTA na kuryAnna ha sa yajYamApyAyayati na saMdaDAti
ya etena vAcaM visarjayati



3.2.2.[7]

anenEva vAcaM visarjayet . vrataM kfRuta vrataM kfRutAgnirbrahmAgniryajYo
vanaspatiryajYiya ityeza hyasyAtra yajYo BavatyetadDaviryaTA purAgnihotraM
tadyajYenEvEtadyajYaM samBftya yajYe yajYaM pratizWApayati yajYena yajYaM
saMtanoti saMtataM hyevAsyEtadvrataM BavatyA sutyAyE trizkftva Aha trivfdDi
yajYaH



3.2.2.[8]

aTAgnimaByAvftya vAcaM visfjate . na ha sa yajYamApyAyayati na saMdaDAti yo'to
'nyena vAcaM visfjate sa praTamaM vyAharantsatyaM vAco'BivyAharati



3.2.2.[9]

agnirbrahmeti . agnirhyeva brahmAgniryajYa ityagnirhyeva yajYo vanaspatiryajYiya
iti vanaspatayo hi yajYiyA na hi manuzyA yajeranyadvanaspatayo na syustasmAdAha
vanaspatiryajYiya iti



3.2.2.[10]

aTAsmE vrataM Srapayanti . devAnvA eza upAvartate yo dIkzate sa devatAnAmeko
Bavati SftaM vE devAnAM havirnASftaM tasmAcrapayanti tadeza eva vratayati nAgnO
juhoti tadyadeza eva vratayati nAgnO juhoti



3.2.2.[11]

yajYena vE devAH . imAM jitiM jigyuryEzAmiyaM jitiste hocuH kaTaM na idam
manuzyEranaByArohyaM syAditi te yajYasya rasaM DItvA yaTA maDu maDukfto
nirDayeyurviduhya yajYaM yUpena yopayitvA tiro'BavannaTa
yadenenAyopayaMstasmAdyUpo nAma



3.2.2.[12]

tadvA fzIRAmanuSrutamAsa . te yajYaM samaBaranyaTAyaM yajYaH samBfta eza vA
atra yajYo Bavati yo dIkzata eza hyenaM tanuta eza enaM janayati tadyadevAtra
yajYasya nirDItaM yadvidugDaM tadevEtatpunarApyAyayati yadeza eva vratayati
nAgnO juhoti na hApyAyayedyadagnO juhuyAjjuhvadu hEva manyeta nAjuhvat



3.2.2.[13]

ime vE prARAH . manojAtA manoyujo dakzakratavo vAgevAgniH prARodAnO
mitrAvaruRO cakzurAdityaH SrotraM viSve devA etAsu hEvAsyEtaddevatAsu hutam
Bavati



3.2.2.[14]

tadDEke . praTame vrata uBO vrIhiyavAvAvapantyuBAByAM rasAByAM yadevAtra
yajYasya nirDItaM yadvidugDaM tatpunarApyAyayAma iti vadanto yadyu vrataduGA
na duhIta yasyEvAtaH kAmayeta tasya vrataM kuryAdetadu hyevAsyEtA uBO
vrIhiyavAvanvArabDO Bavata iti tadu taTA na kuryAnna ha sa yajYamApyAyayati
na saMdaDAti ya uBO vrIhiyavAvAvapati tasmAdanyataramevAvapedDavirvA asyEtA
uB



O vrIhiyavO BavataH sa yadevAsyEtO havirBavatastadevAsyEtAvanvArabDO
Bavato yadyu vrataduGA na duhIta yasyEvAtaH kAmayeta tasya vrataM kuryAt



3.2.2.[15]

tadDEke . praTame vrate sarvOzaDaM sarvasuraByAvapanti yadi
dIkzitamArtirvindedyenEvAtaH kAmayeta tena BizajyedyaTA vratena Bizajyediti
tadu taTA na kuryAnmAnuzaM ha te yajYe kurvanti vyfdDaM vE tadyajYasya
yanmAnuzaM nedvyfdDaM yajYe karavARIti yadi dIkzitamArtirvindedyenEvAtaH
kAmayeta tena BizajyetsamAptirhyeva puRyA



3.2.2.[16]

aTAsmE vrataM prayacati . atinIya mAnuzaM kAlaM sAyaMdugDamapararAtre
prAtardugDamaparAhRe vyAkftyA eva dEvaM cEvEtanmAnuzaM ca vyAkaroti



3.2.2.[17]

aTAsmE vrataM pradAsyannapa upasparSayati . dEvIM DiyaM manAmahe
sumfqIkAmaBizwaye varcoDAM yajYavAhasaM sutIrTA no asadvaSa iti mAnuzAya vA
eza purASanAyAvanenikte'TAtra dEvyE Diye tasmAdAha dEvIM DiyaM manAmahe
sumfqIkAmaBizwaye varcoDAM yajYavAhasaM sutIrTA no asadvaSa iti sa
yAvatkiyacca vrataM vratayizyannapa upaspfSedetenEvopaspfSet



3.2.2.[18]

aTa vrataM vratayati . ye devA manojAtA manoyujo dakzakratavaste no'vantu te naH
pAntu teByaH svAheti tadyaTA vazawkftaM hutamevamasyEtadBavati



3.2.2.[19]

aTa vrataM vratayitvA nABimupaspfSate . SvAtrAH pItA Bavata yUyamApo
asmAkamantarudare suSevAH tA asmaByamayakzmA anamIvA anAgasaH svadantu
devIramftA ftAvfDA iti devAnvA eza upAvartate yo dIkzate sa devatAnAmeko
BavatyanutsiktaM vE devAnAM haviraTEtadvrataprado miTya karoti
vratamupotsiYcanvrataM pramIRAti tasyo hEzA prAyaScittistaTo hAsyEtanna
miTyAkftaM Bavati na vrataM pramIRAti tasmAdAha SvAtrAH pItA Bavata yUyamApo
asmAkamantarudare suSevAH tA asmaByamayakzmA anamIvA anAgasaH svadantu
devIramftA ftAvfDa iti sa yAvatkiyacca vrataM vratayitvA
nABimupaspfSedetenEvopaspfSetkastadveda yadvra2 aprado vratamupotsiYcet



3.2.2.[20]

aTa yatra mekzyanBavati . tatkfzRavizARayA lozwaM vA kiMcidvopahantIyaM te
yajYiyA tanUritIyaM vE pfTivI devo devayajanI sA dIkzitena nABimihyA tasyA
etadudgfhyEva yajYiyAM tanUmaTAyajYiyaM SarIramaBimehatyapo muYcAmi na
prajAmityuBayaM vA ata etyApaSca retaSca sa etadapa eva muYcati na
prajAmaMhomucaH svAhAkftA ityaMhasa iva hyetA muYcanti yadudare guzwitam
Bavati tasmA



dAhAMhomuca iti svAhAkftAM pfTivImAviSatetyAhutayo BUtvA SAntAH
pfTivImAviSatetyevEtadAha



3.2.2.[21]

aTa punarlozwaM nyasyati . pfTivyA samBavetIyaM vE pfTivI devI devayajanI sA
dIkzitena nABimihyA tasyA etadudgfhyEva yajYiyAM tanUmaTAyajYiyaM
SarIramaByamikzattAmevAsyAmetatpunaryajYiyAM tanUM daDAti tasmAdAha pfTivyA
samBaveti



3.2.2.[22]

aTAgnaye paridAya svapiti . devAnvA eza upAvartate yo dIkzate sa devatAnAmeko
Bavati na vE devAH svapantyanavarudDo vA etasyAsvapno BavatyagnirvE devAnAM
vratapatistasmA evEtatparidAya svapityagne tvaM su jAgfhi vayaM su
mandizImahItyagne tvaM jAgfhi vayaM svapsyAma ityevEtadAha rakzA Ro
aprayucanniti gopAya no'pramatta ityevEtadAha prabuDe naH punaskfDIti yaTetaH
suptvA svasti prabuDyAmahA evaM naH kurvityevEtadAha



3.2.2.[23]

aTa yatra suptvA . punarnAvadrAsyanBavati tadvAcayati punarmanaH punarAyurma
AganpunaH prARaH punarAtmA ma AganpunaScakzuH punaH SrotraM ma Aganniti sarve
ha vA ete svapato'pakrAmanti prARa eva na tErevEtatsuptvA punaH saMgacate
tasmAdAha punarmanaH punarAyurma AganpunaH prARaH punarAtmA ma
AganpunaScakzuH punaH SrotraM ma Agan vESvAnaro adabDastanUpA agnirnaH pAtu
duritAdavadyAditi tadyadevAtra svapnena vA yena vA miTyAkarma tasmAnnaH
sarvasmAdagnirgopAyatvityevEtadAha tasmAdAha vESvAnaro adabDastanUpA agnirnaH
pAtu duritAdavadyAditi


3.2.2.[24]

aTa yaddIkzitaH . avratyaM vA vyAharati kruDyati vA tanmiTyAkaroti vratam
pramIRAtyakroDo hyeva dIkzitasyAgnirvE devAnAM vratapatistamevEtadupaDAvati
tvamagne vratapA asi deva A martyezvA tvAM yajYazvIqya iti tasyo hEzA
prAyaScittistaTo hAsyEtanna miTyAkftaM Bavati na vrataM pramIRAti tasmAdAha
tvamagne vratapA asi deva A martyezvA tvaM yajYazvIqya iti



3.2.2.[25]

aTa yaddIkzitAyABiharanti . tasminvAcayati rAsveyatsomA BUyo Bareti somo ha vA
asmA etadyute yaddIkzitAyABiharanti sa yadAha rAsveyayatsometi rAsva na
iyatsometyevEtadAhA BUyo BaretyA no BUyo haretyevEtadAha devo naH savitA
vasordAtA vasvadAditi taTo hAsmA etatsavitfprasUtameva dAnAya Bavati



3.2.2.[26]

purAstamayAdAha . dIkzita vAcaM yaceti tAmastamite vAcaM visfjate purodayAdAha
dIkzita vAcaM yaceti tAmudite vAcaM visfjate saMtatyA evAharevEtadrAtryA
saMtanotyahnA rAtrim



3.2.2.[27]

nEnamanyatra carantamaByastamiyAt . na svapantamaByudiyAtsa yadenamanyatra
carantamaByastamiyAdrAtrerenaM tadantariyAdyatsvapantamaByudiyAdahna enaM
tadantariyAnnAtra prAyaScittirasti pratigupyamevEtasmAt na purAvaBfTAdapo
'ByaveyAnnEnamaBivarzedanavakxptaM ha tadyatpurAvaBfTAdapo
'ByaveyAdyadvEnamaBivarzedaTa parihvAlaM vAcaM vadati na mAnuzIM prasftAM
tadyatparihvAlaM vAcaM vadati na mAnuzIM prasftAm



3.2.2.[28]

yajYena vE devAH . imAM jitiM jigyuryEzAmiyaM jitiste hocuH kaTaM na idam
manuzyEranaByArohyaM syAditi te yajYasya rasaM DItvA yaTA maDu maDukfto
nirDayeyurviduhya yajYaM yUpena yopayitvA tiro'BavannaTa
yadenenAyopayaMstasmAdyUpo



3.2.2.[29]

tadvA fzIRAmanuSrutamAsa . te yajYaM samaBaranyaTAyaM yajYaH samBfta evaM vA
eza yajYaM samBarati yo dIkzate vAgvE yajYastadyadevAtra yajYasya nirDItaM
yadvidugDaM tadevEtatpunarApyAyayati yatparihvAlaM vAcaM vadati na mAnuzI
prasftAM na hApyAyayedyatprasftAM mAnuzIM vAcaM vadettasmAtparihvAlaM vAcaM
vadati na mAnuzIM prasftAm


3.2.2.[30]

sa vE DIkzate . vAce hi DIkzate yajYAya hi DIkzate yajYo hi vAgDIkzito ha vE
nAmEtadyaddIkzita iti



3.2.3.

3.2.3.[1]

AdityaM caruM prAyaRIyaM nirvapati . devA ha vA asyAM yajYaM tanvAnA imAM
yajYAdantarIyuH sA hEzAmiyaM yajYaM mohayAM cakAra kaTaM nu mayi yajYaM
tanvAnA mAM yajYAdantarIyuriti taM ha yajYaM na prajajYuH



3.2.3.[2]

te hocuH . yannvasyAmeva yajYamataMsmahi kaTaM nu no'mahatkaTaM na
prajAnIma iti



3.2.3.[3]

te hocuH . asyAmeva yajYaM tanvAnA imAM yajYAdantaragAma sA na iyameva
yajYamamUmuhadimAmevopaDAvAmeti



3.2.3.[4]

te hocuH . yannu tvayyeva yajYamataMsmahi kaTaM nu no'muhatkaTaM na
prajAnIma iti



3.2.3.[5]

sA hovAca . mayyeva yajYaM tanvAnA mAM yajYAdantaragAta sA vo'hameva
yajYamamUmuhaM BAgaM nu me kalpayatATa yajYaM drakzyaTATa prajYAsyaTeti



3.2.3.[6]

taTeti devA abruvan . tavEva prAyaRIyastavodayanIya iti tasmAdeza Aditya eva
prAyaRIyo BavatyAditya udayanIya iyaM hyevAditistato yajYamapaSyaMstamatanvata



3.2.3.[7]

sa yadAdityaM caruM prAyaRIyaM nirvapati . yajYasyEva dfzwyE yajYaM dfzwvA
krIRAni taM tanavA iti tasmAdAdityaM caruM prAyaRIyaM nirvapati tadvE niruptaM
havirAsIdanizwA devatA



3.2.3.[8]

aTEByaH paTyA svastiH prArocata . tAmayajanvAgvE paTyA
svastirvAgyajYastadyajYamapaSyaMstamatanvata



3.2.3.[9]

aTEByo'gniH sArocata . tamayajantsa yadAgneyaM yajYasyAsIttadapaSyanyadvE
SuzkaM yajYasya tadAgneyaM tadapaSyaMstadatanvata



3.2.3.[10]

aTEByaH somaH prArocata . tamayajantsa yatsOmyaM yajYasyAsIttadapaSyanyadvA
ArdraM yajYasya tatsOmyaM tadapaSyaMstadatanvata



3.2.3.[11]

aTEByaH savitA prArocata . tamayajanpaSavo vE savitA paSavo
yajYastadyajYamapaSyaMstamatanvatATa yasyE devatAyE
havirniruptamAsottAmayajan



3.2.3.[12]

tA vA etAH . paYca devatA yajati yo vE sa yajYo mugDa AsItpANkto vE sa
AsIttametABiH paYcaBirdevatABiH prAjAnan



3.2.3.[13]

ftavo mugDA AsanpaYca . tAnetABireva paYcaBirdevatABihprAjAnan



3.2.3.[14]

diSo mugDA AsanpaYca . tA etABireva paYcaBirdevatABiH prAjAnan



3.2.3.[15]
udIcImeva diSam . paTyayA svastyA prAjAnaMstasmAdatrottarAhi vAgvadati
kurupaYcAlatrA vAgGyezA nidAnenodIcIM hyetayA diSaM prAjAnannudIcI hyetasyE
dik



3.2.3.[16]

prAcImeva diSam . agninA prAjAnaMstasmAdagniM paScAtprAYcamudDftyopAsate
prAcIM hyetena diSaM prAjAnanprAcI hyetasya dik



3.2.3.[17]

dakziRAmeva diSam . somena prAjAnaMstasmAtsomaM krItaM dakziRA parivahanti
tasmAdAhuH pitfdevatyaH soma iti dakziRAM hyetena diSaM prAjAnandakziRA hyetasya
dik



3.2.3.[18]

pratIcImeva diSam . savitrA prAjAnanneza vE savitA ya eza tapati tasmAdeza
pratyaNNeti pratIcIM hyetena diSaM prAjAnanpratIcI hyetasya dik



3.2.3.[19]

UrDvAmeva diSam . adityA prAjAnanniyaM vA aditistasmAdasyAmUrDvA ozaDayo
jAyanta UrDvA vanaspataya UrDvAM hyetayA diSaM prAjAnannUrDvA hyetasyE dik



3.2.3.[20]

Siro vE yajYasyAtiTyam . bAhU prAyaRIyodayanIyAvaBito vE Siro bAhU
BavatastasmAdaBita AtiTyamete havizI BavataH prAyaRIyaScodayanIyaSca



3.2.3.[21]

tadAhuH . yadeva prAyaRIye kriyeta tadudayanIye kriyeta yadeva prAyaRIyasya
barhirBavati tadudayanIyasya barhirBavatIti tadapodDftya nidaDAti tAM sTAlIM
sakzAmakarzAM pramfjya mekzaRaM nidaDAti ya eva prAyaRIyasyartvijo Bavanti
ta udayanIyasyartvijo Bavanti tadyadetatsamAnaM yajYe kriyate tena bAhU sadfSO
tena sarUpO



3.2.3.[22]

tadu taTA na kuryAt . kAmamevEtadbarhiranupraharedevaM mekzaRaM nirRijya
sTAlIM nidaDyAdya eva prAyaRIyasyartvijo Bavanti ta udayanIyasyartvijo Bavanti
yadyu te vipretAH syurapyanya eva syuH sa yadvE samAnIrdevatA yajati samAnAni
havIMzi Bavanti tenEva bAhU sadfSO tena sarUpO



3.2.3.[23]

sa vE paYca prAyaRIye devatA yajati . paYcodayanIye tasmAtpaYcetTAdaNgulayaH
paYcetTAttacamyvantaM Bavati na patnIH saMyAjayanti pUrvArDaM vA anvAtmano
bAhU pUrvArDamevEtadyajYasyABisaMskaroti tasmAcamyvantaM Bavati na patnIH
saMyAjayanti



3.2.4.


3.2.4.[1]

divi vE soma AsIt . aTeha devAste devA akAmayantA naH somo gacettenAgatena
yajemahIti ta ete mAye asfjanta suparRIM ca kadrUM ca tadDizRyAnAM brAhmaRe
vyAKyAyate sOparRIkAdravaM yaTA tadAsa



3.2.4.[2]

teByo gAyatrI somamacApatat . tasyA AharantyE ganDarvo viSvAvasuH
paryamuzRAtte devA aviduH pracyuto vE parastAtsomo'Ta no nAgacati ganDarvA vE
paryamozizuriti



3.2.4.[3]

te hocuH . yozitkAmA vE ganDarvA vAcamevEByaH prahiRavAma sA naH saha
somenAgamizyatIti teByo vAcaM prAhiRvantsEnAntsaha somenAgacat



3.2.4.[4]

te ganDarvA anvAgatyAbruvan . somo yuzmAkaM vAgevAsmAkamiti taTeti devA
abruvanniho cedAgAnmEnAmaBIzaheva nEzwa vihvayAmahA iti tAM vyahvayanta



3.2.4.[5]

tasyE ganDarvAH . vedAneva procira iti vE vayaM vidmeti vayaM vidmeti



3.2.4.[6]
aTa devAH . vIRAmeva sfzwvA vAdayanto nigAyanto nizeduriti vE vayaM gAsyAma iti
tvA pramodayizyAmaha iti sA devAnupAvavarta sA vE sA tanmoGamupAvavarta yA
stuvadByaH SaMsadByo nfttaM gItamupAvavarta tasmAdapyetarhi moGasaMhitA eva
yozA evaM hi vAgupAvartata tAmu hyanyA anu yozAstasmAdya eva nftyati yo gAyati
tasminnevEtA nimiSlatamA iva



3.2.4.[7]

tadvA etaduBayaM devezvAsIt . somaSca vAkca sa yatsomaM krIRAtyAgatyA evAgatena
yajA ityanAgatena ha vE sa somena yajate yo'krItena yajate



3.2.4.[8]

aTa yadDruvAyAmAjyaM pariSizwaM Bavati . tajjuhvAM catuzkftvo vigfhRAti
barhizA hiraRyaM prabaDyAvaDAya juhoti kftsnena payasA juhavAnIti samAnajanma
vE payaScahiraRyaM coBayaM hyagniretasam



3.2.4.[9]

sa hiraRyamavadaDAti . ezA te zukra tanUretadvarca iti varco vA etadyadDiraRyaM
tayA samBavaM BrAjaM gaceti sa yadAha tayA samBaveti tayA
sampfcyasvetyevEtadAha BrAjaM gaceti somo vE BrAwsomaM gacetyevEtadAha



3.2.4.[10]

tAM yaTEvAdo devAH . prAhiRvantsomamacEvamevEnAmeza etatprahiRoti somamaca
vAgvE somakrayaRI nidAnena tAmetayAhutyA prIRAti prItayA somaM krIRAnIti



3.2.4.[11]

sa juhoti . jUrasItyetadDa vA asyA ekaM nAma yajjUrasIti DftA manaseti manasA vA
iyaM vAgDftA mano vA idaM purastAdvAca itTaM vada mEtadvAdIrityalaglamiva ha
vE vAgvadedyanmano na syAttasmAdAha DftA manaseti



3.2.4.[12]

juzwA vizRava iti . juzwA somAyetyevEtadAha yamacema iti tasyAste satyasavasaH
prasava iti satyaprasavA na eDi somaM no'cehItyevEtadAha tanvo yantramaSIya
svAheti sa ha vE tanvo yantramaSnute yo yajYasyodfcaM gacati yajYasyodfcaM
gacAnItyevEtadAha



3.2.4.[13]

aTa hiraRyamapodDarati . tanmanuzyezu hiraRyaM karoti sa yatsahiraRyaM
juhuyAtparAgu hEvEtanmanuzyeByo hiraRyaM pravfYjyAttanna manuzyezu
hiraRyamaBigamyeta



3.2.4.[14]

so'podDarati . Sukramasi candramasyamftamasi vESvadevamasIti kftsnena payasA
hutvA yadevEtattadAha SukramasIti SukraM hyetaccandramasIti candraM
hyetadamftamasItyamftaM hyetadvESvadevamasIti vESvadevaM hyetatpramucya
tfRaM barhizyapisfjati sUtreRa hiraRyaM prabaDnIte



3.2.4.[15]

aTAparaM caturgfhItamAjyaM gfhItvA . anvAraBasva yajamAnetyAhAporRuvanti SAlAyE
dvAre dakziRataH somakrayaRyupatizWate tatprahitAmevEnAmetatsatIm
prAhEzIdvAgvE somakrayaRI nidAnena tAmetayAhutyAprEzItprItayA somaM
krIRAnIti



3.2.4.[16]

aTopanizkramyABimantrayate . cidasi manAsIti cittaM vA idaM mano vAganuvadati
DIrasi dakziReti DiyADiyA hyetayA manuzyA jujyUzantyanUkteneva
prakAmodyeneva gATABiriva tasmAdAha DIrasIti dakziReti dakziRA hyezA
kzatriyAsi yajYiyAsIti kzatriyA hyezA yajYiyA hyezAditirasyuBayataHSIrzRIti sa
yadenayA samAnaM sadviparyAsaM vadati yadaparaM tatpUrvaM karoti yatpUrvaM
tadapara



M tenoBayataHSIrzRI tasmAdAhAditirasyuBayataHSIrzRIti



3.2.4.[17]

sA naH suprAcI supratIcyeDIti . suprAcI na eDi somaM no'cehItyevEtadAha
supratIcI ta eDi somena naH saha punarehItyevEtadAha tasmAdAha sA naH suprAcI
supratIcyeDIti



3.2.4.[18]

mitrastvA padi baDnItAmiti . varuRyA vA ezA yadrajjuH sA yadrajjvABihitA
syAdvaruRyA syAdyadvanaBihitA syAdayateva syAdetadvA avaruRyaM yanmEtraM sA
yaTA rajjvABihitA yatEvamasyE tadBavati yadAha mitrastvA padi baDnItAmiti


3.2.4.[19]

pUzADvanaspAtviti . iyaM vE pfTivI pUzA yasya vA iyamaDvangoptrI Bavati tasya
na kA cana hvalA Bavati tasmAdAha pUzADvanaspAtviti



3.2.4.[20]

indrAyADyakzAyeti . svaDyakzAsadityevEtadAha yadAhendrAyADyakzAyetyanu
mAtA manyatAmanu pitAnu BrAtA sagarByo'nu saKA sayUTya iti sA yatte janma
tena no'numatA somamacehItyevEtadAha sA devi devamacehIti devI hyezA
devamacEti yadvAkzomaM tasmAdAha sA devi devamacehItIndrAya somamitIndro vE
yajYasya devatA tasmAdAhendrAya somamiti rudrastvAvartayatvityapraRASAyEtadAha
rudr



aM hi nAti paSavaH svasti somasaKA punarehIti svasti naH somena saha
punarehItyevEtadAha



3.2.4.[21]

tAM yaTEvAdo devAH . prAhiRvantsomamaca sEnAntsaha
somenAgacadevamevEnAmeza etatprahiRoti somamaca sEnaM saha somenAgacati



3.2.4.[22]

taM yaTEvAdo devAH . vyahvayanta ganDarvEH sA
devAnupAvartatEvamevEnAmetadyajamAno vihvayate sA yajamAnamupAvartate
tAmudIcImatyAkurvantyudIcI hi manuzyARAM dikzo eva yajamAnasya
tasmAdudIcImatyAkurvanti



3.3.1.

3.3.1.[1]

sapta padAnyanunikrAmati . vfNkta evEnAmetattasmAtsapta padAnyanunikrAmati yatra
vE vAcaH prajAtAni candAMsi saptapadA vE tezAM parArDyA SakvarI
tAmevEtatparastAdarvAcIM vfNkte tasmAtsapta padAnyanunikrAmati



3.3.1.[2]

sa vE vAca eva rUpeRAnunikrAmati . vasvyasyaditirasyAdityAsi rudrAsi candrAsIti vasvI
hyezAditirhyezAdityA hyezA rudrA hyezA candrA hyezA bfhaspatizwvA sumne
ramRAtviti brahma vE bfhaspatirbfhaspatizwvA sADunAvartayatvityevEtadAha rudro
vasuBirAcaka ityapraRASAyEtadAha rudraM hi nAti paSavaH



3.3.1.[3]

aTa saptamaM padaM paryupaviSanti . sa hiraRyaM pade niDAya juhoti na vA
anagnAvAhutirhUyate'gniretasaM vE hiraRyaM taTo hAsyEzAgnimatyevAhutirhutA
Bavati vajro vA AjyaM vajreREvEtadAjyena spfRute tAM spftvA svIkurute



3.3.1.[4]

sa juhoti . adityAstvA mUrDannAjiGarmItIyaM vE pfTivyaditirasyE hi
mUrDanjuhoti devayajane pfTivyA iti devayajane hi pfTivyE juhotIqAyAspadamasi
GftavatsvAheti gOrvA iqA gorhi pade juhoti GftavatsvAheti
GftavadDyetadaBihutaM Bavati



3.3.1.[5]

aTa sPyamAdAya pariliKati . vajro vE sPyo vajreREvEtatpariliKati trizkftvaH
pariliKati trivftEvEtadvajreRa samantaM parigfhRAtyanatikramAya



3.3.1.[6]

sa pariliKati . asme ramasveti yajamAne ramasvetyevEtadAhATa samulliKya padaM
sTAlyAM saMvapatyasme te banDuriti yajamAne te banDurityevEtadAha



3.3.1.[7]

aTApa upaninayati . yatra vA asyE KanantaH krUrIkurvantyapaGnanti
SAntirApastadadBiH SAntyA Samayati tadadBiH saMdaDAti tasmAdapa upaninayati



3.3.1.[8]

aTa yajamAnAya padaM prayacati . tve rAya iti paSavo vE rAyastvayi paSava
ityevEtadAha tadyajamAnaH pratigfhRAti me rAya iti paSavo vE rAyo mayi paSava
ityevEtadAha



3.3.1.[9]

aTADvaryurAtmAnamupaspfSati . mA vayaM rAyaspozeRa viyOzmeti taTo
hADvaryuH paSuBya AtmAnaM nAntareti


3.3.1.[10]

aTa patnyE padaM pratiparAharanti . gfhA vE patnyE pratizWA
tadgfhezvevEnAmetatpratizwAyAM pratizWApayati tasmAtpatnyE padam
pratiparAharanti



3.3.1.[11]

tAM nezwA vAcayati . toto rAya ityaTEnAM somakrayaRyA saMKyApayati vfzA vE somo
yozA patnyeza vA atra somo Bavati yatsomakrayaRI miTunamevEtatprajananaM
kriyate tasmAdenAM somakrayaRyA saMKyApayati



3.3.1.[12]

sa saMKyApayati . samaKye devyA DiyA saM dakziRayorucakzasA mA ma AyuH
pramozIrmo ahaM tava vIraM videya tava devi saMdfSItyASizamevEtadASAste putro
vE vIraH putraM videya tava saMdfSItyevEtadAha



3.3.1.[13]

sA yA baBruH piNgAkzI . sA somakrayaRI yatra vA indrAvizRU treDA sahasraM
vyErayetAM tadekAtyaricyata tAM treDA prAjanayatAM tasmAdyo'pyetarhi treDA
sahasraM vyAkuryAdekEvAtiricyeta



3.3.1.[14]

sA yA baBruH piNgAkzI . sA somakrayaRyaTa yA rohiRI sA vArtraGnI yAmidaM rAjA
saMgrAmaM jitvodAkurute'Ta yA rohiRI SyetAkzI sA pitfdevatyA yAmidaM pitfByo
Gnanti



3.3.1.[15]

sA yA baBruH piNgAkzI . sA somakrayaRI syAdyadi baBruM piNgAkzIM na
vindedaruRA syAdyadyaruRAM na vindedrohiRI vArtraGnI syAdrohiRyE hatveva
SyetAkzyA ASAM neyAt



3.3.1.[16]

sA syAdapravItA . vAgvA ezA nidAneta yatsomakrayaRyayAtayAmnI vA iyaM
vAgayAtayAmnyapravItA tasmAdapravItA syAtsA
syAdavaRqAkUwAkARAkarRAlakzitAsaptaSaPA sA hyekarUpEkarUpA hIyaM vAk


3.3.2.


3.3.2.[1]

padaM samupya pARI avanenikte . tadyatpARI avanenikte vajro vA AjyaM retaH somo
nedvajreRAjyena retaH somaM hinasAnIti tasmAtpARI avanenikte



3.3.2.[2]

aTAsyAM hiraRyaM baDnIte . dvayaM vA idaM na tftIyamasti satyaM cEvAnftaM ca
satyamava devA anftaM manuzyA agniretasaM vE hiraRyaM satyenAMSUnupaspfSAni
satyena somaM parAhaRAnIti tasmAdvA asyAM hiraRyaM baDnIte



3.3.2.[3]

aTa samprezyati . somopanahanamAhara somaparyARahanamAharozRIzamAhareti sa
yadeva SoBanaM tatsomopanahanaM syAdvAso hyasyEtadBavati SoBanaM hyetasya
vAsaH sa yo hEnaM SoBanenopacarati SoBate hATa ya Aha yadeva kiM ceti yadDEva
kiM ca Bavati tasmAdyadeva SoBanaM tatsomopanahanaM syAdyadeva kiM ca
somaparyARahanam



3.3.2.[4]

yadyuzRIzaM vindet . uzRIzaH syAdyadyuzRIzaM na vindetsomaparyARahanasyEva
dvyaNgulaM vA tryaNgulaM vAvakfnteduzRIzaBAjanamaDvaryurvA yajamAno vA
somopanahamAdatte ya eva kaSca somaparyARahanam



3.3.2.[5]

aTAgreRa rAjAnaM vicinvanti . tadudakumBa upanihito Bavati tadbrAhmaRa upAste
tadaByAyanti prAYcaH



3.3.2.[6]

tadAyatsu vAcayati . eza te gAyatro BAga iti me somAya brUtAdeza te trEzwuBo
BAga iti me somAya brUtAdeza te jAgato BAga iti me somAya brUtAccandonAmAnAM
sAmrAjyaM gaceti me somAya brUtAdityekaM vA eza krIyamARo'BikrIyate
candasAmeva rAjyAya candasAM sAmrAjyAya Gnanti vA enametadyadaBizuRvanti
tametadAha candasAmeva tvA rAjyAya krIRAmi candasAM sAmrAjyAya na
baDAyatyaTetya prANgupaviSati



3.3.2.[7]

so'BimfSati . AsmAko'sIti sva iva hyasyEtadBavati yadAgatastasmAdAhAsmAko'sIti
Sukraste grahya iti SukraM hyasmAdgrahaM grahIzyanBavati vicitastvA vicinvantviti
sarvatvAyEtadAha



3.3.2.[8]

atra hEke . tfRaM vA kAzWaM vAvittvApAsyanti tadu taTA na kuryAtkzatraM vE somo
viqanyA ozaDayo'nnaM vE kzatriyasya viwsa yaTA grasitamanuhAyAcidya
parAsyedevaM tattasmAdaByeva mfSedvicitastvA vicinvantviti tadya evAsya vicetArasta
enaM vicinvanti



3.3.2.[9]

aTa vAsaH . dviguRaM vA caturguRaM vA prAgdaSaM vodagdaSaM vopastfRAti tadrAjAnam
mimIte sa yadrAjAnaM mimIte tasmAnmAtrA manuzyezu mAtro yo cApyanyA mAtrA



3.3.2.[10]

sAvitryA mimIte . savitA vE devAnAM prasavitA taTo hAsmA eza savitfprasUta eva
krayAya Bavati



3.3.2.[11]

aticandasA mimIte . ezA vE sarvARi candAMsi yadaticandAstaTA hAsyEza sarvEreva
candoBirmito Bavati tasmAdaticandasA mimIte



3.3.2.[12]

sa mimIte . aBi tyaM devaM savitAramoRyoH kavikratumarcAmi satyasavaM
ratnaDAmaBi priyaM matiM kavim



3.3.2.[13]

UrDvA yasyAmatirBA adidyutatsavImani hiraRyapARiramimIta sukratuH kfpA svariti



3.3.2.[14]

etayA sarvABiH . etayA catasfBiretayA tisfBiretayA
dvAByAmetayEkayEtayEvEkayEtayA tisfBiretayA catasfBiretayA sarvABiH
samasyAYjalinADyAvapati



3.3.2.[15]

sa vA udAcaM nyAcaM mimIte . sa yadudAcaM nyAcaM mimIta imA
evEtadaNgulIrnAnAjAnAH karoti tasmAdimA nAnA jAyante'Ta yatsaha sarvABirmimIte
saMSlizwA iva hEvEmA jAyeraMstasmAdvA udAcaM nyAcaM mimIte



3.3.2.[16]

yadvevodAcaM nyAcaM mimIte . imA evEtannAnAvIryAH karoti tasmAdimA
nAnAvIryAstasmAdvA udAcaM nyAcaM mimIte



3.3.2.[17]

yadvevodAcaM nyAcaM mimIte . virAjamevEtadarvAcIM ca parAcIM ca yunakti
parAcyaha deveByo yajYaM vahatyarvAcI manuzyAnavati tasmAdvA udAcaM nyAcam
mimIte



3.3.2.[18]

aTa yaddaSa kftvo mimIte . daSAkzarA vE virAqvErAjaH somastasmAddaSa kftvo
mimIte



3.3.2.[19]

aTa somopanahanasya samutpAryAntAn . uzRIzeRa vigraTnAti prajAByastveti
prajAByo hyenaM krIRAti sa yadevedaM SiraScAMsO cAntaropenitamiva
tadevAsyEtatkaroti



3.3.2.[20]

aTa maDye'NgulyAkASaM karoti . prajAstvAnuprARantviti tamayatIva vA
enametatsamAyacannaprARamiva karoti tasyEtadata eva maDyataH prARamutsfjati taM
tataH prARantaM prajA anuprARanti tasmAdAha prajAstvAnuprARantviti taM
somavikrayiRe prayacatyaTAtaH paRanasyEva



3.3.3.


3.3.3.[1]
sa vE rAjAnaM paRate . sa yadrAjAnaM paRate tasmAdidaM sakftsarvaM paRyaM sa Aha
somavikrayinkrayyaste somo rAjA3 ti krayya ityAha somavikrayI taM vE te krIRAnIti
krIRIhItyAha somavikrayI kalayA te krIRAnIti BUyo vA ataH somo rAjArhatItyAha
somavikrayI BUya evAtaH somo rAjArhati mahAMstveva gormahimetyaDvaryuH



3.3.3.[2]

gorvE pratiDuk . tasyE SftaM tasyE SarastasyE daDi tasyE mastu tasyA AtaYcanaM
tasyE navanItaM tasyE GftaM tasyA AmikzA tasyE vAjinam



3.3.3.[3]

SaPena te krIRAnIti . BUyo vA ataH somo rAjArhatItyAha somavikrayI BUya evAtaH
somo rAjArhati mahAMstveva gormahimetyaDvaryuretAnyeva daSa
vIryARyudAKyAyAha padA te'rDena te gavA te krIRAmIti krItaH somo rAjetyAha
somavikrayI vayAMsi prabrUhIti



3.3.3.[4]

sa Aha . candra te vastraM te cAgA te Denuste miTunO te gAvO tisraste'nyA iti sa
yadarvAkpaRante paraH sampAdayanti tasmAdidaM sakftsarvaM paRyamarvAkpaRante
paraH sampAdayantyaTa yadaDvaryureva gorvIryARyudAcazwe na somasya
somavikrayI mahito vE somo devo hi somo'TatadaDvaryurgAM mahayati tasyE
paSyanvIryARi krIRAditi tasmAdaDvaryureva gorvIryARyudAcazwe na somasya
somavikrayI



3.3.3.[5]

aTa yatpaYca kftvaH paRate . saMvatsarasammito vE yajYaH paYca vA ftavaH
saMvatsarasya taM paYcaBirApnoti tasmAtpaYca kftvaH paRate



3.3.3.[6]

aTa hiraRye vAcayati . SukraM tvA SukreRa krIRAmIti SukraM hyetacukreRa krIRAti
yatsomaM hiraRyena candraM candreReti candraM hyetaccandreRa krIRAti yatsomaM
hiraRyenAmftamamftenetyamftaM hyetadamftena krIRAti yatsomaM hiraRyena



3.3.3.[7]

aTa somavikrayiRamaBiprakampayati . sagme te goriti yajamAne te
gOrityevEtadAha tadyajamAnamaByAhftya nyasTatyasme te candrARIti sa
Atmanyeva vIryaM Datte SarIrameva somavikrayI harate tattataH somavikrayyAdatte


3.3.3.[8]

aTAjAyAM pratIcInamuKyAM vAcayati . tapasastanUrasIti tapaso ha vA ezA prajApateH
samBUtA yadajA tasmAdAha tapasastanUrasIti prajApatervarRa iti sA yattriH
saMvatsarasya vijAyate tena prajApatervarRaH parameRa paSunA krIyasa iti sA yattriH
saMvatsarasya vijAyate tena paramaH paSuH sahasrapozam
puzeyamityASizamevEtadASAste BUmA vE sahasraM BUmAnaM gacAnItyevEtadAha



3.3.3.[9]

sa vA anenEvAjAM prayacati . anena rAjAnamAdatta AjA ha vE nAmEzA yadajEtayA
hyenamantata Ajati tAmetatparo'kzamajetyAcakzate



3.3.3.[10]

aTa rAjAnamAdatte . mitro na ehi sumitraDa iti Sivo naH SAnta ehItyevEtadAha taM
yajamAnasya dakziRa UrO pratyuhya vAso nidaDAtIndrasyorumAviSa
dakziRamityeza vA atrendro Bavati yadyajamAnastasmAdAhendrasyorumAviSa
dakziRamityuSannuSantamiti priyaH priyamityevEtadAha syonaH syonamiti SivaH
SivamityevEtadAha



3.3.3.[11]

aTa somakrayaRAnanudiSati . svAna BrAjANGare bamBAre hasta suhasta kfSAnavete
vaH somakrayaRAstAnrakzaDvaM mA vo daBanniti DizRyAnAM vA ete BAjanenEtAni
vE DizRyAnAM nAmAni tAnyevEBya etadanvadikzata



3.3.3.[12]

aTAtrAporRute . garBo vA eza Bavati yo dIkzate prAvftA vE garBA ulveneva
jarAyuReva tamatrAjIjanata tasmAdaporRuta eza vA atra garBo Bavati tasmAtparivfto
Bavati parivftA iva hi garBo ulbeneva jarAyuReva



3.3.3.[13]

aTa vAcayati . pari mAgne duScaritAdbADasvA mA sucarite BajetyAsInaM vA enameza
Agacati sa Agata uttizWati tanmiTyAkaroti vrataM pramIRAti tasyo hEzA
prAyaScittistaTo hAsyEtanna miTyAkftaM Bavati na vrataM pramIRAti tasmAdAha
pari mAgne duScaritAdbADasvA mA sucarite Bajeti



3.3.3.[14]

aTa rAjAnamAdAyottizWati . udAyuzA svAyuzodasTAmamftAM anvityamftaM vA ezo
'nuttizWAta yaH somaM krItaM tasmAdAhodAyuzA svAyuzodasTAmamftAM anviti



3.3.3.[15]

aTa rAjAnamAdAyArohaRamaBiprEti . prati panTAmapadmahi svasti gAmanehasam
yena viSvAH pari dvizo vfRakti vindate vasviti



3.3.3.[16]

devA ha vE yajYaM tanvAnAH . te'surarakzaseBya AsaRgAdBiBayAM cakrusta
etadyajuH svastyayanaM dadfSusta etena yajuzA nAzwrA rakzAMsyapahatyEtasya
yajuzo'Baye'nAzwre nivAte svasti samASnuvata taTo evEza etena yajuzA nAzwrA
rakzAMsyapahatyEtasya yajuzo'Baye'nAzwre nivAte svasti samaSnute tasmAdAha
prati panTAmapadmahi svasti gAmanehasaM yena viSvAH pari dvizo vfRakti vindate
vasviti



3.3.3.[17]

taM vA iti haranti . anasA parivahanti mahayantyevEnametattasmAcIrzRA vIjaM
harantyanasodAvahanti



3.3.3.[18]

aTa yadapAmante krIRAti . raso vA ApaH sarasamevEtatkrIRAtyaTa yadDiraRyam
Bavati saSukramevEtatkrIRAtyaTa yadvAso Bavati satvacasamevEtatkrIRAtyaTa
yadajA Bavati satapasamevEtatkrIRAtyaTa yadDenurBavati
sASiramevEtatkrIRAtyaTa yanmiTunO BavataH samiTunamevEtatkrIRAti taM vE
daSaBireva krIRIyAnnAdaSaBirdaSAkzarA vE virAqvErAjaH somastasmAddaSaBireva
krIRIyAnnAdaSaBiH



3.3.4.


3.3.4.[1]

nIqe kfzRAjinamAstfRAti . adityAstvagasIti so'sAveva
banDuraTEnamAsAdayatyadityE sada AsIdetIyaM vE pfTivyaditiH seyaM pratizWA
tadasyAmevEnametatpratizWAyAM pratizWApayati tasmAdAhAdityE sada AsIdeti



3.3.4.[2]

aTEvamaBipadya vAcayati . astaBnAddyAM vfzaBo antarikzamiti devA ha vE
yajYaM tanvAnAste'surarakzaseBya AsaNAdbiBayAM cakrusta enametajjyAyAMsameva
baDAccakruryadAhAstaBnAddyAM vfzaBo antarikzamiti



3.3.4.[3]

amimIta varimARaM pfTivyA iti . tadenenemAMlokAnAspfRoti tasya hi na hantAsti na
baDo yeneme lokA AspftAstasmAdAhAmimIta varimARaM pfTivyA iti



3.3.4.[4]

AsIdadviSvA BuvanAni samrAqiti . tadenenedaM sarvamAspfRoti tasya hi na hantAsti
na baDo yenedaM sarvamAspftaM tasmAdAhAsIdadviSvA BuvanAni samrAqiti



3.3.4.[5]

viSvettAni varuRasya vratAnIti tadasmA idaM sarvamanuvartma karoti yadidaM kiM ca
na kaM cana pratyudyAminaM tasmAdAha viSvettAni varuRasya vratAnIti



3.3.4.[6]

aTa somaparyARahanena paryARahyati . nedenaM nAzwrA rakzAMsi pramfSAniti garBo
vA eza Bavati tira iva vE garBAstira ivEtatparyARadDaM tira iva vE devA
manuzyeByastira ivEtadyatparyARadDaM tasmAdvE paryARahyati



3.3.4.[7]

sa paryARahyati . vanezu vyantarikzaM tatAneti vanezu hIdamantarikzaM vitataM
vfkzAgrezu vAjamarvatsu paya usriyAsviti vIryaM vE vAjAH pumAMso'rvantaH
puMsvevEtadvIryaM daDAti paya usriyAsviti payo hIdamusriyAsu hitaM hftsu kratuM
varuRo vikzvagnimiti hftsu hyayaM kraturmanojavaH pravizwo vikzvagnimiti vikzu
hyayaM prajAsvagnirdivi sUryamadaDAtsomamadrAviti divi hyasO sUryo hitaH
somamadrAviti girizu hi somastasmAdAha divi sUryamadaDAtsomamadrAviti



3.3.4.[8]

aTa yadi dve kfzRAjine BavataH . tayoranyataratpratyAnahyati pratInAhaBAjanaM
yadyu ekaM Bavati kfzRAjinagrIvA evAvakftya pratyAnahyati pratInAhaBAjanaM
sUryasya cakzurArohAgnerakzRaH kanInakaM yatrEtaSeBirIyase BrAjamAno
vipaSciteti sUryamevEtatpurastAtkaroti sUryaH purastAnnAzwrA
rakzAMsyapaGnannetyaTABayenAnAzwreRa parivahanti


3.3.4.[9]

udDate pra ugye Palake BavataH . tadantareRa tizWantsubrahmaRyaH prAjati
SreyAnvA ezo'ByArohAdBavati ko hyetamarhatyaByAroQuM tasmAdantareRa
tizWanprAjati



3.3.4.[10]

palASaSAKayA prAjati . yatra vE gAyatrI somamacApatattadasyA AharantyA
apAdastAByAyatya parRaM praciceda gAyatryE vA somasya vA rAjYastatpatitvA parRo
'BavattasmAtparRo nAma tadyadevAtra somasya nyaktaM tadihApyasaditi
tasmAtpalASaSAKayA prAjati



3.3.4.[11]

aTAnaqvAhAvAjanti . tO yadi kfzRO syAtAmanyataro vA kfzRastatra
vidyAdvarzizyatyEzamaH parjanyo vfzwimAnBavizyatItyetadu vijYAnam



3.3.4.[12]

aTa yunakti . usrAvetaM DUrzAhAvityusrO hi Bavato DUrzAhAviti DUrvAhO hi
Bavato yujyeTAmanaSrU iti yujete hyanaSrU ityanArtAviti
tadavIrahaRAvityapApakftAviti tadbrahmacodanAviti brahmacodanO hi BavataH svasti
yajamAnasya gfhAngacatamiti yaTEnAvantarA nAzwrA rakzAMsi na
hiMsyurevametadAha



3.3.4.[13]

aTa paScAtparikramya . apAlambamaBipadyAha somAya krItAyAnubrUhIti somAya
paryuhyamARAyeti vAto yataraTA kAmayeta



3.3.4.[14]

aTa vAcayati . Badro me'si pracyavasva Buvaspata iti Badro hyasyEza Bavati
tasmAnnAnyamAdriyate'pyasya rAjAnaH saBAgA Agacanti pUrvo rAjYo'Bivadati
Badro hi Bavati tasmAdAha Badro me'sIti pracyavasva Buvaspata iti BuvanAnAM
hyeza patirviSvAnyaBi DAmAnItyaNgAni vE viSvAni DAmAnyaNgAnyevEtadaByAha
mA tvA paripariRo vidanmA tvA paripanyino vidanmA tvA vfkA aGAyavo vidanniti
yaTEnamantarA nAzwrA rakzAMsi na vindeyurevametadAha



3.3.4.[15]

Syeno BUtvA parApateti . vaya evEnametadBUtaM prapAtayati yadvA ugraM
tannAzwrA rakzAMsi nAnvavayantyetadvE vayasAmojizWaM balizWaM
yacyenastamevEtadBUtaM prapAtayati yadAha Syeno BUtvA parApateti



3.3.4.[16]

aTa SarIramevAnvavahanti . yajamAnasya gfhAngaca tannO saMskftamiti nAtra
tirohitamivAsti



3.3.4.[17]

aTa subrahmaRyAmAhvayati . yaTA yeByaH pakzyantsyAttAnbrUyAdityahe vaH
paktAsmItyevamevEtaddeveByo yajYaM nivedayati subrahmaRyo3M subrahmRyo3 iti
brahma hi devAnpracyAvayati trizkftva Aha trivfdDi yajYaH



3.3.4.[18]

indrAgaceti . indro vE yajYasya devatA tasmAdAhendrAgaceti hariva Agaca
meDAtiTermeza vfzaRaSvasya mene gOrAvaskandinnahalyAyE jAreti tadyAnyevAsya
caraRAni tErevEnametatpramumodayizati



3.3.4.[19]

kOSika brAhmaRa gOtama bruvAReti . SaSvadDEtadAruRinADunopajYAtaM
yadgOtama bruvAReti sa yadi kAmayeta brUyAdetadyadyu kAmayetApi nAdriyetetyahe
sutyAmiti yAvadahe sutyA Bavati



3.3.4.[20]

devA brahmARa Agacateti . taddevAMSca brAhmaRAMScAhEtErhyatroBayErarTo
Bavati yaddevESca brAhmaRESca



3.3.4.[21]

aTa pratiprasTAtA . agreRa SAlAmagnIzomIyeRa paSunA pratyupatizWate'gnIzomO
vA etamantarjamBa AdaDAte yo dIkzata AgnAvEzRavaM hyado dIkzaRIyaM
havirBavati yo vE vizRuH somaH sa havirvA eza Bavati yo dIkzate
tadenamantarjamBa AdaDAte tatpaSunAtmAnaM nizkrIRIte



3.3.4.[22]

tadDEke . AhavanIyAdulmukamAharantyayamagnirayaM somastAByAM saha
sadByAM nizkrezyAmaha iti vadantastadu taTA na kuryAdyatra vA etO kva ca
tatsahEva



3.3.4.[23]

sa vE dvirUpo Bavati . dvidevatyo hi Bavati devatayorasamade kfzRasAraNga
syAdityAhuretadDyenayo rUpatamamiveti yadi kfzRasAraNgaM na vindedaTo api
lohitasAraNga syAt



3.3.4.[24]

tasminvAcayati . namo mitrasya varuRasya cakzase maho devAya tadftaM saparyata
dUre dfSe devajAtAya ketave divasputrAya sUryAya SaMsateti nama evAsmA etatkaroti
mitraDeyamevEnenEtatkurute



3.3.4.[25]

aTADvaryurArohaRaM vimuYcati .
varuRasyottamBanamasItyupastamBanenopastaBnAti varuRasya skamBasarjanI
sTa iti Samye udvfhati sa yadAha varuRasya skamBasarjanI sTa iti varuRyo hyeza
etarhi Bavati yatsomaH krItaH



3.3.4.[26]

aTa catvAro rAjAsandImAdadate . dvO vA asmE mAnuzAya rAjYa AdadAte aTEtAM
catvAro yo'sya sakftsarvasyezwe



3.3.4.[27]

OdumbarI Bavati . annaM vA Urgudumbara Urjo'nnAdyasyAvarudDyE
tasmAdOdumbarI Bavati



3.3.4.[28]

nABidaGnA Bavati . atra vA annaM pratitizWanyannaM somastasmAnnABidaGnA
Bavatyatro eva retasa ASayo retaH somastasmAdatradaGnA Bavati



3.3.4.[29]

tAmaBimfSati . varuRasya ftasadanyasItyaTa kfzRAjinamAstfRAti varuRasya
ftasadanamasItyaTEnamAsAdayati varuRasya ftasadanamAsIdeti sa yadAha varuRasya
ftasadanamAsIdeti varuRyo hyeza etarhi Bavati



3.3.4.[30]

aTEnaM SAlAM prapAdayati . sa prapAdayanvAcayati yA te DAmAni havizA yajanti tA
te viSvA pariBUrastu yajYam . gayasPAnaH prataraRaH suvIro'vIrahA pracarA soma
duryAniti gfhA vE duryA gfhAnnaH SivaH SAnto'pApakftpracaretyevEtadAha



3.3.4.[31]

atra hEke . udapAtramupaninayanti yaTA rAjYa AgatAyodakamAharedevametaditi
vadantastadu taTA na kuryAnmAnuzaM ha te yajYe kurvanti vyfdDaM vE
tadyajYasya yanmAnuzaM nedvyfdDaM yajYe karavARIti tasmAnnopaninayet



3.4.1.


3.4.1.[1]

Siro vE yajYasyAtiTyaM bAhU prAyaRIyodayanIyO . aBito vE Siro bAhU
BavatastasmAdaBita AtiTyamete havizI BavataH prAyaRIyaScodayanIyaSca



3.4.1.[2]

aTa yasmAdAtiTyaM nAma . atiTirvA eza etasyAgacati yatsomaH krItastasmA
etadyaTA rAjYe vA brAhmaRAya vA mahokzaM vA mahAjaM vA pacettadaha mAnuzaM
havirdevAnAmevamasmA etadAtiTyaM karoti



3.4.1.[3]

tadAhuH . pUrvo'tItya gfhRIyAditi yatra vA arhantamAgataM nApacAyanti kruDyati vE
sa tatra taTA hApacito Bavati



3.4.1.[4]

tadvA anyatara eva vimuktaH syAt . anyataro'vimukto'Ta gfhRIyAtsa yadanyataro
vimuktastenAgato yadvanyataro'vimuktastenApacitaH



3.4.1.[5]

tadu taTA na kuryAt vimucyEva prapAdya gfhRIyAdyaTA vE devAnAM caraRaM tadvA
anu manuzyARAM tasmAnmAnuze yAvanna vimuYcate nEvAsmE tAvadudakaM haranti
nApacitiM kurvantyanAgato hi sa tAvadBavatyaTa yadEva vimuYcate'TAsmA udakaM
harantyaTApacitiM kurvanti tarhi hi sa Agato Bavati tasmAdvimucyEva prapAdya
gfhRIyAt



3.4.1.[6]

sa vE saMtvaramARa iva gfhRIyAt . taTA hApacito Bavati tatpatnyanvAraBate
paryuhyamARaM vE yajamAno'nvAraBate'TAtra patnyuBayata
evEtanmiTunenAnvAraBete yatra vA arhannAgacati sarvagfhyA iva vE tatra cezwanti
taTA hApacito Bavati



3.4.1.[7]

sa vA anyenEva tato yajuzA gfhRIyAt . yeno cAnyAni havIMzyekaM vA eza BAgaM
krIyamARo'BikrIyate candasAmeva rAjyAya candasAM sAmrAjyAya tasya
candAMsyaBitaH sAcayAni yaTA rAjYo'rAjAno rAjakftaH sUtagrAmaRya evamasya
candAMsyaBitaH sAcayAni



3.4.1.[8]

na vE tadavakalpate . yaccandoBya iti kevalaM gfhRIyAdyatra vA arhate pacanti
tadaBitaH sAcayo'nvABaktA BavantyarAjAno rAjakftaH
sUtagrAmaRyastasmAdyatrEvEtasyE gfhRIyAttadeva candAMsyanvABajet



3.4.1.[9]

sa gfhRAti . agnestanUrasi vizRave tvetyagnirvE gAyatrI tadgAyatrImanvABajati



3.4.1.[10]

somasya tanUrasi vizRave tveti . kzatraM vE somaH kzatraM
trizwuptattrizwuBamanvABajati



3.4.1.[11]

atiTerAtiTyamasi vizRave tveti . so'syodDAro yaTA SrezWasyodDAra evamasyEza
fte candoByaH



3.4.1.[12]

SyenAya tvA somaBfte vizRave tveti . tadgAyatrImanvABajati sA yadgAyatrI Syeno
BUtvA divaH somamAharattena sA SyenaH somaBfttenEvEnAmetadvIryeRa
dvitIyamanvABajati



3.4.1.[13]

agnaye tvA rAyaspozade vizRave tveti . paSavo vE rAyaspozaH paSavo jagatI
tajjagatImanvABajati



3.4.1.[14]

aTa yatpaYca kftvo gfhRAti . saMvatsarasammito vE yajYaH paYca vA ftavaH
saMvatsarasya taM paYcaBirApnoti tasmAtpaYca kftvo gfhRAtyaTa yadvizRave tvA
viznave tveti gfhRAti vizRave hi gfhRAti yo yajYAya gfhRAti



3.4.1.[15]

navakapAlaH puroqASo Bavati . Siro vE yajYasyAtiTyaM navAkzarA vE gAyatryazwO
tAni yAnyanvAha praRavo navamaH pUrvArDo vE yajYasya gAyatrI pUrvArDe eza
yajYasya tasmAnnavakapAlaH puroqASo Bavati



3.4.1.[16]

kArzmaryamayAH pariDayaH . devA ha vA etaM vanaspatizu rAkzoGnaM
dadfSuryatkArzmaryaM Siro vE yajYasyAtiTyaM neciro yajYasya nAzwrA rakzAMsi
hinasanniti tasmAtkArzmaryamayAH pariDayo Bavanti



3.4.1.[17]

ASvavAlaH prastaraH . yajYo ha deveByo'pacakrAma so'Svo BUtvA parANAvavarta
tasya devA anuhAya vAlAnaBipedustAnAlulupustAnAlupya sArDaM saMnyAsustata etA
ozaDayaH samaBavanyadaSvavAlAH Siro vE yajYasyAtiTyaM jaGanArDo vAlA
uBayata evEtadyajYaM parigfhRAti yadASvavAlAH prastaro Bavati



3.4.1.[18]

EkzavyO viDftI . nedbarhiSca prastaraSca saMluByAta ityaTotpUyAjyaM sarvARyeva
caturgfhItAnyAjyAni gfhRAti na hyatrAnuyAjA Bavanti



3.4.1.[19]

AsAdya havIMzyagniM manTati . Siro vE yajYasyAtiTyaM janayanti vA
enametadyanmanTanti SIrzato vA agre jAyamAno jAyate SIrzata evEtadagre yajYaM
janayatyagnirvE sarvA devatA agnO hi sarvAByo devatAByo juhvati Siro vE
yajYasyAtiTyaM SIrzata evEtadyajYaM sarvABirdevatABiH samarDayati
tasmAdagniM manTati



3.4.1.[20]

so'DimanTanaM SakalamAdatte . agnerjanitramasItyatra hyagnirjAyate
tasmAdAhAgnerjanitramasIti 3.4.1.[21]aTa darBataruRake nidaDAti . vfzaRO sTa iti
tadyAvevemO striyE sAkaMjAvetAvevEtO



3.4.1.[22]

aTADarAraRiM nidaDAti . urvaSyasItyaTottarAraRyAjyavilApanImupaspfSatyAyurasIti
tAmaBinidaDAti purUravA asItyurvaSI vA apsarAH purUravAH patiraTa
yattasmAnmiTunAdajAyata tadAyurevamevEza etasmanmiTunAdyajYaM
janayatyaTAhAgnaye maTyamAnAyAnubrUhIti



3.4.1.[23]

sa manTati . gAyatreRa tvA candasA manTAmi trEzwuBena tvA candasA manTAmi
jAgatena tvA candasA mAnTAmIti taM vE candoBireva manTati candAMsi
maTyamAnAyAnvAha candAMsyevEtadyajYamanvAyAtayati yaTAmumAdityaM raSmayo
jAtAyAnubrUhItyAha yadA jAyate prahriyamARAyetyanupraharan



3.4.1.[24]

so'nupraharati . BavataM naH samanasO sacetasAvarepasO mA yajYaM hiMsizwam
mA yajYapatiM jAtavedasO SivO Bavatamadya na iti SAntimevAByAmetadvadati
yaTA nAnyo'nyaM hiMsyAtAm



3.4.1.[25]

aTa sruveRopahatyAjyam . agnimaBijuhotyagnAvagniScarati pravizwa fzIRAM putro
aBiSastipAvA sa naH syonaH suyajA yajeha deveByo havyaM
sadamaprayucantsvAhetyAhutyE vA etamajIjanata
tametayAhutyAprEzIttasmAdevamaBijuhoti



3.4.1.[26]

tadiqAntaM Bavati . nAnuyAjAnyajanti Siro vE yajYasyAtiTyaM pUrvArDo vE SiraH
pUrvArDamevEtadyajYasyABisaMskaroti sa yadDAnuyAjAnyajedyaTA SIrzataH
paryAhftya pAdO pratidaDyAdevaM tattasmAdiqAntaM Bavati nAnuyAjAnyajanti



3.4.2.


3.4.2.[1]

AtiTyena vE devA izwvA . tAntsamadavindatte caturDA vyadravannanyo'nyasya SriyA
atizWamAnA agnirvasuBiH somo rudrErvaruRa AdityErindro
marudBirbfhaspatirviSvErdevErityu hEka Ahurete ha tveva te viSve devA ye te
caturDA vyadravaMstAnvidrutAnasurarakzAnyanuvyaveyuH



3.4.2.[2]

te'viduH . pApIyAMso vE BavAmo'surarakzasAni vE no'nuvyavAgurdvizadByo vE
raDyAmo hanta saMjAnAmahA ekasya SriyE tizWAmahA iti ta indrasya SriyA
atizWanta tasmAdAhurindraH sarvA devatA indraSrezWA devA iti



3.4.2.[3]

tasmAdu ha na svA ftIyeran . ya ezAM parastarAmiva Bavati sa enAnanuvyavEti te
priyaM dvizatAM kurvanti dvizadByo raDyanti tasmAnna'rtIyerantsa yo hEvaM
vidvAnna'rtIyate'priyaM dvizatAM karoti na dvipadByo raDyati tasmAnna'rtIyeta



3.4.2.[4]

te hocuH . hantedaM taTA karavAmahE yaTA na idamApradivamevAjaryamasaditi



3.4.2.[5]

te devAH . juzwAstanUH priyARi DAmAni sArDaM samavadadire te hocuretena naH sa
nAnAsadetena vizvaNyo na etadatikrAmAditi kasyopadrazwuriti tanUnaptureva
SAkvarasyeti yo vA ayameza tanUnapAcAkvaraH so'yaM prajAnAmupadrazwA
pravizwastAvimO prARodAnO



3.4.2.[6]

tasmAdAhuH . mano devA manuzyasyAjAnantIti manasA saMkalpayati
tatprARamapipadyate prARo vAtaM vAto deveBya Acazwe yaTA puruzasya manaH



3.4.2.[7]
tasmAdetadfziRAByanUktam . manasA saMkalpayati tadvAtamapigacati vAto deveBya
Acazwe yaTA puruza te mana iti



3.4.2.[8]

te devAH . juzwAstanUH priyARi DAmAni sArDaM samavadadire te hocuretena naH sa
nAnAsadetena vizvaNyo na etadatikrAmAditi taddevA apyetarhi nAtikrAmanti ke hi
syuryadatikrAmeyuranftaM hi vadeyurekaM ha vE devA vrataM caranti satyameva
tasmAdezAM jitamanapajayyaM tasmAdyaSa evaM ha vA asya jitamanapajayyamevaM
yaSo Bavati ya evaM vidvAntsatyaM vadati tadetattAnUnaptraM nidAnena



3.4.2.[9]

te devAH . juzwAstanUH priyARi DAmAni sArDaM samavadadire'TEta AjyAnyeva
gfhRAnA juzwAstanUH priyARi DAmAni sArDaM samavadyante tasmAdu ha na sarveReva
samaByaveyAnnenme juzwAstanvaH priyARi DAmAni sArDaM samaByavAyAniti yeno
ha samaByaveyAnnAsmE druhyedidaM hyAhurna satAnunaptriRe drogDavyamiti



3.4.2.[10]

aTAto gfhRAtyeva . Apataye tvA paripataye gfhRAmIti yo vA ayaM pavata eza A ca
patati pari ca patatyetasmA u hi gfhRAti tasmAdAhApataye tvA paripataye gfhRAmIti



3.4.2.[11]

tanUnaptre SAkvarAyeti . yo vA ayaM pavata eza tanUtaptA SAkvara etasmA u hi gfhRAti
tasmAdAha tanUnaptre SAkvarAyeti



3.4.2.[12]

Sakvana ojizWAyeti . eza vE SakvOjizWa etasmA u hi gfhRAti tasmAdAha Sakvana
ojizWAyeti



3.4.2.[13]

aTAtaH samavamfSantyeva . etadDa devA BUyaH samAmira itTaM naH so
'muTAsadyo na etadatikrAmAditi taTo evEta etatsamamanta itTaM naH so
'muTAsadyo na etadatikrAmAditi



3.4.2.[14]
te samavamfSanti . anADfzwamasyanADfzyaM devAnAmoja ityanADfzwA hi devA
AsannanADfzyAH saha santaH samAnaM vadantaH samAnaM daDrARA devAnAmoja iti
devAnAM vE juzwAstanvaH priyARi DAmAnyanaBiSastyaBiSastipA anaBiSastenyamiti
sarvAM hi devA aBiSastiM tIrRA aYjasA satyamupagezamiti satyaM vadAni
medamatikramizamityevEtadAha svite mA DA iti svite hi taddevA AtmAnamadaDat



a yatsatyamavadanyatsatyamakurvastasmAdAha svite mA DA iti



3.4.2.[15]

aTa yAstaddevAH . juzwAstanUH priyARi DAmAni sArDaM samavadadire tadindre
saMnyadaDatEza vA indro ya eza tapati na ha vA ezo'gre tatApa yaTA
hEvEdamanyatkfzRamevaM hEvAsa tenEvEtadvIryeRa tapati tasmAdyadi bahavo
dIkzerangfhapataya eva vratamaByutsicya prayaceyuH sa hi tezAmindraBAjanam
Bavati yadyu dakziRAvatA dIkzeta yajamAnAyEva vratamaByutsicya
prayaceyuridaM hyAhurindro yajamAna iti



3.4.2.[16]

aTa yAstaddevAH . juzwAstanUH priyARi DAmAni sArDaM samavadadire tatsArDaM
saMjaGne tatsAmABavattasmAdAhuH satyaM sAma devajaM sAmeti



3.4.3.


3.4.3.[1]

AtiTyena vE devA izwvA . tAntsamadavindatte tAnUnaptrEH samaSAmyaMsta etasya
prAyaScittimEcanyadanyo'nyaM pApamavadannAha
purAvaBfTAtpunardIkzAmavAkalpayaMsta etAmavAntarAM dIkzAmapaSyan



3.4.3.[2]

te'gninEva tvacaM vipalyANgayanta . tapo vA agnistapo dIkzA tadavAntarAM
dIkzAmupAyaMstadyadavAntarAM dIkzAmupAyaMstasmAdavAntaradIkzA
saMtarAmaNgulIrAYcanta saMtarAM meKalAM paryastAmevEnAmetatsatIM paryAsyanta
taTo evEza etadyadataH prAcInamavratyaM vA karotyavratyaM vA vadati
tasyEvEtatprAyaScittiM kurute



3.4.3.[3]

so'gninEva tvacaM vipalyaNgayate . tapo vA agnistapo dIkzA tadavAntarAM
dIkzAmupEti saMtarAmaNgulIracate saMtarAM meKalAM paryastAmevEnAmetatsatIm
paryasyate prajAmu hEva taddevA upAyan



3.4.3.[4]

te'gninEva tvaca vipalyANgayanta . agnirvE miTunasya kartA prajanayitA
tatprajAmupAyantsaMtarAmaNgulIrAYcanta saMtarAM meKalAM
tatprajAmAtmannakurvata taTo evEza etatprajAmevopEti



3.4.3.[5]

so'gninEva tvacaM vipalyaNgayate . agnirvE miTunasya kartA prajanayitA
tatprajAmupEti saMtarAmaNgulIracate saMtarAM meKalAM tatprajAmAtmankurute



3.4.3.[6]

devAnAmu ha sma dIkzitAnAm . yaH samidDAro vA svADyAyaM vA visfjate taM ha
smetarasyEvetaraM rUpeRetarasyetaramasurarakzasAni jiGAMsanti te ha pApaM
vadanta upasameyuriti vE mAM tvamacikIrzIriti mAjiGAMsIrityagnirhEva taTA
nAnyamuvAdAgniM taTA nAnyaH



3.4.3.[7]

te hocuH . apItTaM tvAmagne'vAdizUriti nEvAhamanyaM na mAmanya iti



3.4.3.[8]

te'viduH . ayaM vE no virakzastamo'syEva rUpamasAma tena
rakzAMsyatimokzyAmahe tena svargaM lokaM samaSnuvizyAmaha iti te'gnireva
rUpamaBavaMstena rakzAMsyatyamucyanta tena svargaM lokaM samASnuvata taTo
evEza etadagnereva rUpaM Bavati tena rakzAMsyatimucyate tena svargaM lokaM
samaSnute sa vE samiDamevAByAdaDadavAntaradIkzAmupEti



3.4.3.[9]

sa samiDamaByAdaDAti . agne vratapAstve vratapA ityagnirhi devAnAM
vratapatistasmAdAhAgne vratapAstve vratapA iti yA tava tanUriyaM sA mayi yo mama
tanUrezA sA tvayi saha nO vratapate vratAnIti tadagninA tvacaM vipalyaNgayate'nu
me dIkzAM dIkzApatirmanyatAmanu tapastapaspatiriti tadavAntarAM dIkzAmupEti
saMtarAmaNgulIracate saMtarAM meKalAM paryastAmevEtatsatIM paryasyate



3.4.3.[10]
aTEnamato madantIBirupacaranti . tapo vA agnistapo madantyastasmAdenam
madantIBirupacaranti



3.4.3.[11]

aTa madantIBirupaspfSya . rAjAnamApyAyayanti tadyanmadantIrupaspfSya
rAjAnamApyAyayanti vajro vA AjyaM retaH somo nedvajreRAjyena retaH somaM
hinasAmeti tasmAnmadantIrupaspfSya rAjAnamApyAyayanti



3.4.3.[12]

tadAhuH . yasmA etadApyAyanaM kriyata AtiTyaM somAya tamevAgra
ApyAyayeyuraTAvAntaradIkzAmaTa tAnUnaptrARIti tadu taTA na kuryAdyajYasya vA
evaM karmAtra vA enAntsamadavindatte saMSamameva
pUrvamupAyannaTAvAntaradIkzAmaTApyAyanam



3.4.3.[13]

tadyadApyAyayanti . devo vE somo divi hi somo vftro vE soma AsIttasyEtacarIraM
yadgirayo yadaSmAnastadezoSAnA nAmOzaDirjAyata iti ha smAha
SvetaketurOddAlakistAmetadAhftyABizuRvanti tAM
dIkzopasadBistAnUnaptrErApyAyanena somaM kurvantIti taTo evEnAmeza
etaddIkzopasadBistAnUnaptrErApyAyanena somaM karoti



3.4.3.[14]

maDu sAraGamiti vA AhuH . yajYo ha vE maDu sAraGamaTEta eva saraGo
maDukfto yadftvijastadyaTA maDu maDukfta
ApyAyayeyurevamevEtadyajYamApyAyayanti



3.4.3.[15]

yajYena vE devAH . imAM jitiM jigyuryEzAmiyaM jitiste hocuH kaTaM na idam
manuzyEranaByArohyaM syAditi te yajYasya rasaM DItvA yaTA maDu maDukfto
nirDayeyurviduhya yajYaM yUpena yopayitvA tiro'BavannaTa
yadenenAyopayaMstasmAdyUpo nAma



3.4.3.[16]

tadvA fzIRAmanuSrutamAsa . te yajYaM samaBaranyaTAyaM yajYaH samBfta evaM vA
eza yajYaM samBarati yo dIkzate vAgvE yajYastadyadevAtra yajYasya nirDItaM
yadvidugDaM tadevEtatpunarApyAyayati


3.4.3.[17]

te vE zaqBUtvApyAyayanti . zaqvA ftava ftava evEtadBUtvApyAyayanti



3.4.3.[18]

ta ApyAyayanti . aMSuraMSuzwe deva somApyAyatAmiti
tadasyAMSumaMSumevApyAyayantIndrAyEkaDanavida itIndro vE yajYasya devatA
tasmAdAhendrAyetyekaDanavida iti SataMSataM ha sma vA eza devAnpratyekEka
evAMSurekaDanAnApyAyate daSadaSa vA tuByamindraH pyAyatAmA tvamindrAya
pyAyasvetIndro vE yajYasya devatA sA yEva yajYasya devatA tAmevEtadApyAyayatyA
tvamindrAya pyAyasveti tadetasminnApyAyanaM daDAtyApyAyayAsmAntsaKIntsanyA
meDayeti sa yatsanoti tattadAha yatsanyetyaTa yadanubrUte tadu tadAha
yanmaGayeti svasti te deva soma satyAmaSIyetyekA vA etezAmASIrBavatyftvijAM ca
yajamAnasya ca yajYasyodfcaM gacemeti yajYasyodfcaM gacAnItyevEtadAha



3.4.3.[19]

aTa prastare nihnuvate . uttaratOpacAro vE yajYo
'TEtaddakziRevAnvityApyAyayantyagnirvE yajYastadyajYaM pfzWataH kurvanti
tanmiTyAkurvanti deveBya AvfScyante yajYo vE prastarastadyajYaM punarAraBante
tasyo hEzA prAyaScittistaTo hEzAmetanna miTyAkftaM Bavati na deveBya
AvfScyante tasmAtprastare nihnuvate



3.4.3.[20]

tadAhuH . akte nihnuvIrAnanaktA ityanakte hEva nihnuvIrannanupraharaRaM
hyevAktasya



3.4.3.[21]

te nihnuvate . ezwA rAyaH preze BagAya ftamftavAdiBya iti satyaM satyavAdiBya
ityEvEtadAha namo dyAvApfTivIByAmiti tadAByAM dyAvApfTivIByAM nihnuvate
yayoridaM sarvamaDi



3.4.3.[22]

aTAha samullupya prastaram . agnInmadantyApAiti madantItyagnIdAha
tABirehItyuparyuparyagnimatiharati sa yannAnupraharatyetena hyata UrDvAnyahAni
pracarizyanBavatyaTa yaduparyuparyagnimatiharati tadevAsyAnuprahftaBAjanam
Bavati tamagnIDe prayacati tamagnInnidaDAti



3.4.4.

3.4.4.[1]

grIvA vE yajYasyopasadaH SiraH pravargyaH . tasmAdyadi pravargyavAnBavati
pravargyeRa pracaryATopasadBiH pracaranti tadgrIvAH pratidaDAti



3.4.4.[2]

tadyAH pUrvAhRe'nuvAkyA Bavanti . tA aparAhRe yAjyA yA yAjyAstA
anuvAkyAstadvyatizajati tasmAdimAni grIvARAM parvARi vyatizaktAnImAnyasTIni



3.4.4.[3]

devASca vA asurASca . uBaye prAjApatyAH paspfDire tato'surA ezu lokezu
puraScakrire'yasmayImevAsmiMloke rajatAmantarikze hariRIM divi



3.4.4.[4]

tadvE devA aspfRvata . ta etABirupasadBirupAsIdaMstadyadupAsIdaMstasmAdupasado
nAma te puraH prABindannimAMlokAnprAjayaMstasmAdAhurupasadA puraM jayantIti
yadahopAsate tenemAM mAnuzIM puraM jayanti



3.4.4.[5]

etABirvE devA upasadBiH . puraH prABindannimAMlokAnprAjayaMstaTo evEza
etannAhEvAsmA asmiMloke kaScana puraH kuruta
imAnevEtallokAnpraBinattImAMlokAnprajayati tasmAdupasadBiryajate



3.4.4.[6]

tA vA Ajyahavizo Bavanti . vajro vA Ajyametena vE devA vajreRAjyena puraH
prABindannimAMlokAnprAjayaMstaTo evEza etena
vajreRAjyenemAMlokAnpraBinattImAMlokAnprajayati tasmAdAjyahavizo Bavanti



3.4.4.[7]

sa vA azwO kftvo juhvAM gfhRAti . caturupaBftyaTo itaraTAhuScatureva kftvo
juhvAM gfhRIyAdazwO kftva upaBftIti



3.4.4.[8]
sa vA azwAveva kftvo juhvAM gfhRAti . caturupaBfti tadvajramaBiBAraM karoti tena
vajreRABiBAreRemAMlokAnpraBinattImAMlokAnprajayati



3.4.4.[9]

agnIzomO vE devAnAM sayujO . tAByAM sArDaM gfhRAti vizRava ekAkine
'nyataramevAGAramAGArayati yaM sruveRa pratikrAmati vA
uttaramAGAramAGAryABijityA aBijayAnIti tasmAdanyataramevAGAramAGArayati
yaM sruveRa



3.4.4.[10]

aTASrAvya na hotAraM pravfRIte . sIda hotarityevAhopaviSati hotA hotfzadana
upaviSya prasOti prasUto'DvaryuH srucAvAdatte



3.4.4.[11]

sa AhAtikrAmannagnaye'nubrUhIti . ASrAvyAhAgniM yajeti vazawkfte juhoti



3.4.4.[12]

aTAha somAyAnubrUhIti . ASrAvyAha somaM yajeti vazawkfte juhoti



3.4.4.[13]

aTa yadupaBftyAjyaM Bavati . tatsamAnayamAna Aha vizRave'nubrUhItyASrAvyAha
vizRuM yajeti vazawkfte juhoti



3.4.4.[14]

sa yatsamAnatra tizWanjuhoti . na yaTedaM pracarantsaMcaratyaBijityA
aBijayAnItyaTa yadetA devatA yajati vajramevEtatsaMskarotyagnimanIkaM somaM
SalpaM vizRuM kulmalaM



3.4.4.[15]

saMvatsaro hi vajraH . agnirvA ahaH somo rAtriraTa yadantareRa tadvizRuretadvE
pariplavamAnaM saMvatsaraM karoti



3.4.4.[16]

saMvatsaro vajraH . etena vE devAH saMvatsareRa vajreRa puraH
prABindannimAMlokAnprAjayaMstaTo evEza etena saMvatsareRa
vajreRemAMlokAnpraBinattImAMlokAnprajayati tasmAdetA devatA yajati



3.4.4.[17]

sa vE tisra upasada upeyAt . trayo vA ftavaH saMvatsarasya saMvatsarasyEvEtadrUpaM
kriyate saMvatsaramevEtatsaMskaroti dvirekayA pracarati dvirekayA



3.4.4.[18]

tAH zawsampadyante . zaqvA ftavaH saMvatsarasya saMvatsarasyEvEtadrUpaM kriyate
saMvatsaramevEtatsaMskaroti



3.4.4.[19]

yadyu dvAdaSopasada upeyAt . dvAdaSa vE mAsAH saMvatsarasya
saMvatsarasyEvEtadrUpaM kriyate saMvatsaramevEtatsaMskaroti dvirekayA pracarati
dvirekayA



3.4.4.[20]

tAScaturviMSatiH sampadyante . caturviMSatirvE saMvatsarasyArDamAsAH
saMvatsarasyEvEtadrUpaM kriyate saMvatsaramevEtatsaMskaroti



3.4.4.[21]

sa yatsAyamprAtaH pracarati . taTA hyeva sampatsampadyate sa yatpUrvAhRe pracarati
tajjayatyaTa yadaparAhRe pracarati sujitamasadityaTa yajjuhotIdaM vE puraM
yudyanti tAM jitvA svAM satIM prapadyante



3.4.4.[22]

sa yatpracarati tadyuDyatyaTa yatsaMtizWate tajjayatyaTayajjuhoti
svAmevEtatsatIM prapadyate



3.4.4.[23]

sa juhoti . yayA dvirekasyAhnaH pracarizyanBavati yA te agne'yaHSayA
tanUrvarzizWA gahvarezWA ugraM vaco apAvaDIttvezaM vaco
apAvaDItsvAhetyevaMrUpA hi sAsIdayasmayI hi sAsIt



3.4.4.[24]

aTa juhoti . yayA dvirekasyAhnaH pracarizyanBavati yA te agne rajaHSayA
tanUrvarzizWA gahvarezWA ugraM vaco apAvaDIttvezaM vaco
apAvaDItsvAhetyevaMrUpA hi sAsIdrajatA hi sAsIt



3.4.4.[25]

aTa juhoti . yayAdvirekasyAhnaH pracarizyanBavati yA te agne hariSayA
tanUrvarzizWA ugraM vaco apAvaDIttvezaM vaco apAvaDItsvAhetyevaMrUpA hi
sAsIdDariRI hi sAsIdyadyu dvAdaSopasada upeyAccaturahamekayA
pracareccaturahamekayA



3.4.4.[26]

aTAto vratopasadAmeva . parOrvIrvA anyA upasadaH paro'hvIranyAH sa yAsAmekam
praTamAhaM dogDyaTa dvAvaTa trIMstAH parOrvIraTa yAsAM trInpraTamAhaM
dogDyaTa dvAvaTEkaM tAH paro'hvIryA vE paro'hvIstAH parOrvIryAH
parOrvIstAH paro'hvIH



3.4.4.[27]

tapasA vE lokaM jayanti . tadasyEtatparaH para eva varIyastapo Bavati paraHparaH
SreyAMsaM lokaM jayati vasIyAnu hEvAsmiMloke Bavati ya evaM vidvAnparo
'hvIrupasada upEti tasmAdu paro'hvIrevopasada upeyAdyadyu dvAdaSopasada
upeyAttrIMScaturahaM dohayeddvO caturahamekaM caturaham



3.5.1.


3.5.1.[1]

tadya eza pUrvArDyo varzizWa sTURArAjo Bavati . tasmAtprANprakrAmati
trInvikramAMstacaNkuM nihanti so'ntaHpAtaH



3.5.1.[2]

tasmAnmaDyamAcaNkoH . dakziRA paYcadaSa vikramAnprakrAmati tacaNku nihanti sA
dakziRA SroRiH


3.5.1.[3]

tasmAnmaDyamAcaNkoH udaNpaYcadaSa vikramAnprakrAmati tacaNku nihanti sottarA
SroRiH



3.5.1.[4]

tasmAnmaDyamAcaNkoH . prANzawtriMSataM vikramAnprakrAmati tacaNku nihanti sa
pUrvArDaH



3.5.1.[5]

tasmAnmaDyamAcaNkoH . dakziRA dvAdaSa vikramAnprakrAmati tacaNku nihanti sa
dakziRo'MsaH



3.5.1.[6]

tasmAnmaDyamAcaNkoH . udaNdvAdaSa vikramAnprakrAmati tacaNku nihanti sa
uttaro'Msa ezA mAtrA vedeH



3.5.1.[7]

aTa yattriMSadvikramA paScAdBavati . triMSadakzarA vE virAqvirAjA vE devA
asmiMloke pratyatizWaMstaTo evEza etadvirAjEvAsmiMloke pratitizWati



3.5.1.[8]

aTo api trayastriMSatsyuH . trayastriMSadakzarA vE virAqvirAjEvAsmiMloke
pratitizWati



3.5.1.[9]

aTa yatzawtriMSadvikramA prAcI Bavati . zawtriMSadakzarA vE bfhatI bfhatyA vE
devAH svargaM lokaM samASnuvata taTo evEza etadbfhatyEva svargaM lokaM
samaSnute so'sya divyAhavanIyo Bavati



3.5.1.[10]

aTa yaccaturviMSativikramA purastAdBavati . caturviMSatyakzarA vE gAyatrI
pUrvArDo vE yajYasya gAyatrI pUrvArDe eza yajYasya tasmAccaturviMSativikramA
purastAdBavatyezA mAtrA vedeH



3.5.1.[11]

aTa yatpaScAdvarIyasI Bavati . paScAdvarIyasI pfTuSroRiriti vE yozAM praSaMsanti
yadveva paScAdvarIyasI Bavati paScAdevEtadvarIyaH prajananaM karoti
tasmAtpaScAdvarIyasaH prajananAdimAH prajAH prajAyante



3.5.1.[12]

nAsikA ha vA ezA yajYasya yaduttaravediH . aTa yadenAmuttarAM vederupakirati
tasmAduttaravedirnAma



3.5.1.[13]

dvayyo ha vA idamagre prajA AsuH . AdityAScEvANgirasaSca tato'NgirasaH pUrve yajYaM
samaBaraMste yajYaM samBftyocuragnimimAM naH SvaHsutyAmAdityeByaH
prabrUhyanena no yajYena yAjayateti



3.5.1.[14]

te hAdityA UcuH . upajAnIta yaTAsmAnevANgiraso yAjayAnna vayamaNgirasa iti



3.5.1.[15]

te hocuH . na vA anyena yajYAdapakramaRamastyantarAmeva sutyAM DriyAmahA iti te
yajYaM saMjahruste yajYaM samBftyocuH SvaHsutyAM vE tvamasmaByamagne
prAvoco'Ta vayamadyasutyAmeva tuByaM prabrUmo'NgiroByaSca tezAM nastvaM
hotAsIti



3.5.1.[16]

te'nyameva pratiprajiGyuH . aNgiraso'ca te hApyaNgiraso'gnaye'nvAgatya
cukruDuriva kaTaM nu no dUtaScaranna pratyAdfTA iti



3.5.1.[17]

sa hovAca . anindyA vE mAvfzata so nindyErvfto nASakamapakramitumiti tasmAdu
hAnindyasya vfto nApakrAmetta etena sadyaHkriyANgirasa AdityAnayAjayantsa
sadyaHkrIH


3.5.1.[18]

teByo vAcaM dakziRAmAnayan . tAM na pratyagfhRanhAsyAmahe yadi
pratigrahIzyAma iti tadu tadyajYasya karma na vyamucyata yaddAkziRamAsIt



3.5.1.[19]

aTEByaH sUryaM dakziRAmAnayan . taM pratyagfhRaMstasmAdu ha smAhuraNgiraso
vayaM vA ArtvijInAH smo vayaM dakziRIyA api vA asmABireza pratigfhIto ya eza
tapatIti tasmAtsadyaHkriyo'SvaH Sveto dakziRA



3.5.1.[20]

tasya rukmaH purastAdBavati . tadetasya rUpaM kriyate ya eza tapati yadyaSvaM
SvetaM na vindedapi gOreva SvetaH syAttasya rukmaH purastAdBavati tadetasya rUpaM
kriyate ya eza tapati



3.5.1.[21]

teByo ha vAkcukroDa . kena madeza SreyAnbanDunA kenA yadetam
pratyagrahIzwa na mAmiti sA hEByo'pacakrAma soBayAnantareRa
devAsurAntsayattAntsiMhI BUtvAdadAnA cacAra tAmupEva devA amantrayantopAsurA
agnireva devAnAM dUta Asa saharakzA ityasurarakzasamasurARAm



3.5.1.[22]

sA devAnupAvartsyantyuvAca . yadvA upAvarteya kiM me tataH syAditi pUrvAmeva
tvAgnerAhutiH prApsyatItyaTa hEzA devAnuvAca yAM mayA kAM cASizamASAsizyaDve
sA vaH sarvA samarDizyata iti sEvaM devAnupAvavarta



3.5.1.[23]

sa yadDAryamARe'gnO . uttaravediM vyAGArayati yadevEnAmado devA
abruvanpUrvAM tvAgnerAhutiH prApsyatIti tadevEnAmetatpUrvAmagnerAhutiH prApnoti
vAgGyezA nidAnenATa yaduttaravedimupakirati yajYasyEva sarvatvAya vAgGi yajYo
vAgu hyezA



3.5.1.[24]

tAM vE yugaSamyena vimimIte . yugena yatra haranti SamyayA yato haranti
yugaSamyena vE yogyaM yuYjanti sA yadevAdaH siMhI
BUtvASAntevAcarattadevEnAmetadyajYe yunakti



3.5.1.[25]

tasmAnnivfttadakziRAM na pratigfhRIyAt . siMhI hEnaM BUtvA kziRoti no
hAmAkurvIta siMhI hEvEnaM BUtvA kziRoti no hAnyasmE dadyAdyajYaM
tadanyatrAtmanaH kurvIta tasmAdyo'syApi pApa iva samAnabanDuH syAttasmA enAM
dadyAtsa yaddadAti tadenaM siMhI BUtvA na kziRoti yadu samAnabanDave dadAti
tadu nAnyatrAtmanaH kuruta ezo nivfttadakziRAyE pratizWA



3.5.1.[26]

aTa SamyAM ca sPyaM cAdatte . tadya eza pUrvArDyaH uttarArDyaH SaNkurBavati
tasmAtpratyaNprakrAmati trInvikramAMstaccAtvAlaM pariliKati sA cAtvAlasya mAtrA
nAtra mAtrAsti yatrEva svayaM manasA manyetAgreRotkaraM taccAtvAlaM pariliKet



3.5.1.[27]

sa vedyantAt . udIcIM SamyAM nidaDAti sa pariliKati taptAyanI me
'sItImAmevEtadAhAsyAM hitapta eti



3.5.1.[28]

aTa purastAt . udIcIM SamyAM nidaDAti sa pariliKati vittAyanI me
'sItImAmevEtadAhAsyAM hi vividAna eti



3.5.1.[29]

aTAnuvedyantam . prAcIM SamyAM nidaDAti sa pariliKatyavatAnmA
nATitAditImAmevEtadAha yatra nATEtanmAvatAditi



3.5.1.[30]

aTottarataH . prAcIM SamyAM nidaDAti sa pariliKatyavatAnmA
vyaTitAditImAmevEtadAha yatra vyaTEtanmAvatAditi



3.5.1.[31]

aTa harati . yatra harati tadagnIdupasIdati sa vA agnInAmeva nAmAni gfhRanharati
yAnvA amUndevA agre'gnInhotrAya prAvfRata te prADanvaMsta imA eva
pfTivIrupAsarpannimAmahEva dve asyAH pare tenEvEtAnnidAnena harati


3.5.1.[32]

sa praharati videdagnirnaBo nAmAgne aNgira AyunA nAmnehIti sa
yatprADanvaMstadAyurdaDAti tatsamIrayati yo syAM pfTivyAmasIti yo'syAm
pfTivyAmasIti hftvA nidaDAti yatte'nADfzwaM nAma yajYiyaM tena tvAdaDa iti
yatte'nADfzwaM rakzoBirnAma yajYiyaM tena tvAdaDa ityevEtadAhAnu tvA
devavItaya iti caturTaM harati deveByastvA juzwAM harAmItyevEtadAha tAM vE
catuHsrakteScAtvAlAdDrati catasro vE diSaH sarvABya evEnAmetaddigByo harati



3.5.1.[33]

aTAnuvyUhati . siMhyasi sapatnasAhI deveByaH kalpasveti sA yadevAdaH siMhI
BUtvASAntevAcarattadevEnAmetadAha siMhyasIti sapatnasAhIti tvayA vayaM
sapatnAnpApIyasaH kriyAsmetyevEtadAha deveByaH kalpasveti yozA vA
uttaravedistAmevEtaddeveByaH kalpayati



3.5.1.[34]

tAM vE yugamAtrIM vA sarvataH karoti . yajamAnasya vA daSadaSa padAni daSAkzarA
vE virAqvAgvE virAqvAgyajYo maDye nABikAmiva karoti samAnatrAsIno
vyAGArayARIti



3.5.1.[35]

tAmadBiraByukzati . sA yadevAdaH siMhI BUtvASAntevAcaracAntirApastAmadBiH
Samayati yozA vA uttaravedistAmevEtaddeveByo hinvati tasmAdadBiraByukzati



3.5.1.[36]

so'Byukzati . siMhyasi sapatnasAhI deveByaH SunDasvetyaTa
sikatABiranuvikiratyalaMkAro nveva sikatA BrAjanta iva hi sikatA agnervA
etadvESvAnarasya Basma yatsikatA agniM vA asyAmADAsyanBavati taTo
hEnAmagnirna hinasti tasmAtsikatABiranuvikirati so'nuvikirati siMhyasi sapatnasAhI
deveByaH SumBasvetyaTEnAM cAdayati sA cannEtAM rAtriM vasati



3.5.2.


3.5.2.[1]

iDyamaByAdaDati . upayamanIrupakalpayantyAjyamaDiSrayati sruvaM ca srucaM
sammArzwyaTotpUyAjyaM paYcagfhItaM gfhRIte yadA pradIpta iDmo Bavati


3.5.2.[2]

aTodyacantIDmam . upayacantyupayamanIraTAhAgnaye
prahriyamARAyAnubrUhyekasPyayAnUdehItyanUdEti
pratiprasTAtEkasPyayEtasmAnmaDyamAcaNkorya eza vederjaGanArDe Bavati
tadyadevAtrAntaHpAtena gArhapatyasya vedervyavacinnaM Bavati
tadevEtadanusaMtanoti



3.5.2.[3]

tadDEke . ottaravederanUdAyanti tadu taTA na
kuryAdEvEtasmAnmaDyamAcaNkoranUdeyAtta AyantyAgacantyuttaravedim



3.5.2.[4]

prokzaRIraDvaryurAdatte . sa purastAdevAgre prokzatyudaN
tizWannindraGozastvA vasuBiH purastAtpAtvitIndraGozastvA vasuBiH
purastAdgopAyatvityevEtadAha



3.5.2.[5]

aTa paScAtprokzati . pracetAstvA rudrEH paScAtpAtviti pracetAstvA rudrEH
paScAdgopAyatvityevEtadAha



3.5.2.[6]

aTa dakziRataH prokzati . manojavAstvA pitfBirdakziRataH pAtviti manojavAstvA
pitfBirdakziRato gopAyatvityevEtadAha



3.5.2.[7]

aTottarataH prokzati . viSvakarmA tvAdityEruttarataH pAtviti viSvakarmA
tvAdityEruttarato gopAyatvityevEtadAha



3.5.2.[8]

aTa yAH prokzaRyaH pariSizyante . tadye ete pUrve sraktI tayoryA dakziRA tA
nyantena bahirvedi ninayatIdamahaM taptaM vArbahirDA yajYAnniHsfjAmIti sA
yadevAdaH siMhI BUtvASAntevAcarattAmevAsyA etacucaM bahirDA yajYAnniHsfjati yadi
nABicaredyadyu aBicaredAdiSedidamahaM taptaM vAramumaBi niHsfjAmIti tametayA
SucA viDyati sa SocannevAmuM lokameti


3.5.2.[9]

sa yadDAryamARe'gnO . uttaravediM vyAGArayati yadevEnAmado devA
abruvanpUrvAM tvAgnerAhutiH prApsyatIti tadevEnAmetatpUrvAmagnerAhutiH prApnoti
yadvezA devAnabravIdyAM mayA kAM cASizamASAsizyaDve sA vaH sarvA
samarDizyata iti tAmenayAtrartvijo yajamAnAyASizamASAsate sAsmE sarvA
samfDyate



3.5.2.[10]

tadvA etadekaM kurvandvayaM karoti . yaduttaravediM vyAGArayatyaTa yEzAm
maDye nABikeva Bavati tasyE ye pUrve sraktI tayoryA dakziRA



3.5.2.[11]

tasyAmAGArayati . siMhyasi svAhetyaTAparayoruttarasyAM siMhyasyAdityavaniH
svAhetyaTAparayordakziRasyAM siMhyasi brahmavaniH kzatravaniH svAheti bahvI vE
yajuHzvASIstadbrahma ca kzatraM cASAsta uBe vIrye



3.5.2.[12]

aTa pUrvayoruttarasyAm . siMhyasi suprajAvanI rAyaspozavaniH svAheti tatprajAmASAste
yadAha suprajAvaniriti rAyaspozavaniriti BUmA vE rAyaspozastadBUmAnamASAste



3.5.2.[13]

aTa maDya AGArayati . siMhyasyAvaha devAnyajamAnAya svAheti
taddevAnyajamAnAyAvAhayatyaTa srucamudyacati BUteByastveti prajA vE BUtAni
prajAByastvetyevEtadAha



3.5.2.[14]

aTa pariDInparidaDAti . Druvo'si pfTivIM dfMheti maDyamaM
DruvakzidasyantarikzaM dfMheti dakziRamacyutakzidasi divaM
dfMhetyuttaramagneH purIzamasIti samBArAnupanivapati tadyatsamBArA
Bavantyagnereva sarvatvAya



3.5.2.[15]

SarIraM hEvAsya pItudAru . tadyatprEtudAravAH pariDayo Bavanti
SarIreREvEnametatsamarDayati kftsnaM karoti


3.5.2.[16]

mAMsaM hEvAsya gulgulu . tadyadgulgulu Bavati mAMsenEvEnametatsamarDayati
kftsnaM karoti



3.5.2.[17]

ganDo hEvAsya suganDitejanam . tadyatsuganDitejanaM Bavati
ganDenEvEnametatsamarDayati kftsnaM karoti



3.5.2.[18]

aTa yadvfzRe stukA Bavati . vfzRerha vE vizARe antareRAgnirekAM rAtrimuvAsa
tadyadevAtrAgnernyaktaM tadihApyasaditi tasmAdvfzRe stukA Bavati tasmAdyA SIrzRo
nedizWaM syAttAmAcidyAharedyadyu tAM na vindedapi yAmeva kAM
cAharettadyatpariDayo Bavanti guptyA eva dUra iva hyenamuttare pariDaya
Agacanti



3.5.3.


3.5.3.[1]

puruzo vE yajYaH . puruzastena yajYo yadenaM puruzastanuta eza vE tAyamAno
yAvAneva puruzastAvAnviDIyate tasmAtpuruzo yajYaH



3.5.3.[2]

Sira evAsya havirDAnam . vEzRavaM devatayATa yadasmintsomo Bavati havirvE
devAnAM somastasmAdDavirDAnaM nAma



3.5.3.[3]

muKamevAsyAhavanIyaH . sa yadAhavanIye juhoti yaTA muKa AsiYcedevaM tat



3.5.3.[4]

stupa evAsya yUpaH . bAhU evAsyAgnIDrIyaSca mArjAlIyaSca



3.5.3.[5]
udaramevAsya sadaH . tasmAtsadasi Bakzayanti yadDIdaM kiM cASnantyudara
evedaM sarvaM pratitizWatyaTa yadasminviSve devA asIdaMstasmAtsado nAma ta u
evAsminnete brAhmaRA viSvagotrAH sIdanti



3.5.3.[6]

aTa yAvetO jaGanenAgnI . pAdAvevAsyEtAveza vE tAyamAno yAvAneva
puruzastAvAnviDIyate tasmAtpuruzo yajYaH



3.5.3.[7]

uBayatodvAraM havirDAnaM Bavati . uBayatodvAraM sadastasmAdayaM puruza
AntaM saMtfRaH praRikte havirDAne upatizWate



3.5.3.[8]

te samavavartayanti . dakziRenEva dakziRamuttareRottaraM yadvarzIyastaddakziRaM
syAt



3.5.3.[9]

tayoH samavavfttayoH . cadiraDinidaDati yadi cadirna vindeyuScadiHsammitAm
BittiM pratyAnahyanti rarAwyAM pariSrayantyucrAyIByAM cadiH paScAdaDinidaDati
cadiHsammitAM vA Bittim



3.5.3.[10]

aTa punaH prapadya . caturgfhItamAjyaM gfhItvA sAvitraM prasavAya juhoti savitA vE
devAnAM prasavitA savitfprasUtAya yajYaM tanavAmahA iti tasmAtsAvitraM juhoti



3.5.3.[11]

sa juhoti . yuYjate mana uta yuYjate Diya iti manasA ca vE vAcA ca yajYaM tanvate sa
yadAha yuYjate mana iti tanmano yunaktyuta yuYjate Diya iti tadvAcaM yunakti
DiyADiyA hyetayA manuzyA jujyUzantyanUkteneva prakAmodyeneva gATABiriva
tAByAM yuktAByAM yajYaM tanvate



3.5.3.[12]

viprA viprasya bfhato vipaScita iti . ye vE brAhmaRAH SuSruvAMso'nUcAnAste
viprAstAnevEtadaByAha bfhato vipaScita iti yajYo vE
bfhanvipaScidyajYamevEtadaByAha vi hotrA daDe vayunAvideka iditi vi hi hotrA
daDate yajYaM tanvAnA mahI devasya savituH parizwutiH svAheti tatsAvitram
prasavAya juhoti



3.5.3.[13]

aTAparaM caturgfhItamAjyaM gfhItvA . upanizkrAmati dakziRayA dvArA patnIM
nizkrAmayanti sa dakziRasya havirDAnasya dakziRAyAM vartanyAM hiraRyaM niDAya
juhotIdaM vizRurvicakrame treDA nidaDe padaM samUQamasya pAMsure svAheti
saMsravaM patnyE pARAvAnayati sAkzasya saMtApamupAnakti devaSrutO
devezvAGozatamiti prayacati pratiprasTAtre srucaM cAjyavilApanIM ca paryARayanti
patnImuBO jaGanenAgnI



3.5.3.[14]

caturgfhItamAjyaM gfhItvA . pratiprasTAtottarasya havirDAnasya dakziRAyAM
vartanyAM hiraRyaM niDAya juhotIrAvatI DenumatI hi BUtaM sUyavasinI manave
daSasyA vyaskaBnA rodasI vizRavete dADarTa pfTivImaBito mayUKEH svAheti
saMsruvaM patnyE pARAvAnayati sAkzasya saMtApamupAnakti devaSrutO
devezvAGozatamiti tadyadevaM juhoti



3.5.3.[15]

devA ha vE yajYaM tanvAnAH . te'surarakzaseBya AsaNgAdbiBayAM cakrurvajro vA
Ajya ta etena vajreRAjyena dakziRato nAzwrA rakzAMsyavAGnaMstaTEzAM niyAnaM
nAnvavAyaMstaTo evEza etena vajreRAjyena dakziRato nAzwrA rakzAMsyavahanti
taTAsya niyAnaM nAnvayanti tadyadvEzRavIByAmfgByAM juhoti vEzRavaM hi
havirDAnam



3.5.3.[16]

aTa yatpatnyakzasya saMtApamupAnakti . prajananamevEtatkriyate yadA vE striyE
ca puMsaSca saMtapyate'Ta retaH sicyate tattataH prajAyate parAgupAnakti parAgGyeva
retaH sicyate'TAha havirDAnAByAM pravartyamAnAByAmanubrUhIti



3.5.3.[17]

aTa vAcayati . prAcI pretamaDvaraM kalpayantI ityaDvaro vE yajYaH prAcI pretaM
yajYaM kalpayantI ityevEtadAhorDvaM yajYaM nayataM mA
jihvaratamityUrDvamimaM yajYaM devalokaM nayatamityevEtadAha mA jihvaratamiti
tadetasmA ahvalAmASAste samudgfhyeva pravartayeyuryaTA notsarjetAmasuryA vA ezA
vAgyAkze nedihAsuryA vAgvadAditi yadyutsarjetAm



3.5.3.[18]

etadvAcayet . svaM gozWamAvadataM devI durye AyurmA nirvAdizwaM prajAM mA
nirvAdizwamiti tasyo hEzA prAyaScittiH



3.5.3.[19]

tadAhuH . uttaravedeH pratyaNprakrAmettrInvikramAMstadDavirDAne sTApayetsA
havirDAnayormAtreti nAtra mAtrAsti yatrEva svayaM manasA manyeta nAhEva
satrAtyantike no dUre tatsTApayet



3.5.3.[20]

te aBimantrayate . atra rameTAM varzmanpfTivyA iti varzma hyetatpfTivyE
Bavati divi hyasyAhavanIyo Bavati naByasTe karoti tadDi kzemasya rUpam



3.5.3.[21]

aTottareRa paryetyADvaryuH . dakziRaM havirDAnamupastaBnAti vizRornu kaM
vIryARi pravocaM yaH pArTivAni vimame rajAMsi yo askaBAyaduttaraM saDasTaM
vicakramARastreDorugAyo vizRave tveti meTImupanihantItaratastato yadu ca
mAnuze



3.5.3.[22]

aTa pratiprasTAtA . uttaraM havirDAnamupastaBnAti divo vA vizRa uta vA pfTivyA
maho vA vizRa urorantarikzAta uBA hi hastA vasunA pfRasvA prayaca dakziRAdota
savyAdvizRave tveti meTImupanihantItaratastato yadu ca mAnuze
tadyadvEzRavEryajurBirupacaranti vEzRavaM hi havirDAnam



3.5.3.[23]

aTa maDyamaM cadirupaspfSya vAcayati . pra tadvizRu stavate vIryeRa mfgo na
BImaH kucaro girizWAH yasyoruzu trizu vikramaRezvaDikziyanti BuvanAni
viSvetIdaM hEvAsyEtacIrzakapAlaM yadidamuparizwAdaDIva hyetatkziyantyanyAni
SIrzakapAlAni tasmAdAhADikziyantIti



3.5.3.[24]

aTa rarAwyAmupaspfSya vAcayati . vizRo rarAwamasIti lalAwaM hEvAsyEtadaTocrAyyA
upaspfSya vAcayati vizRoH Snaptre sTa iti srakve hEvAsyEte aTa yadidam
paScAccadirBavatIdaM hEvAsyEtacIrzakapAlaM yadidaM paScAt


3.5.3.[25]

aTa laspUjanyA spandyayA prasIvyati . vizRoH syUrasItyaTa granTiM karoti
vizRorDruvo'sIti nedvyaMvapadyAtA iti taM prakfte karmanvizyati taTo
hADvaryuM vA yajamAnaM vA grAho na vindati tannizWitamaBimfSati
vEzRavamasIti vEzRavaM hi havirDAnam



3.5.4.


3.5.4.[1]

dvayaM vA aByuparavAH KAyante . Siro vE yajYasya havirDAnaM tadya ime
SIrzaScatvAraH kUpA imAvaha dvAvimO dvO tAnevEtatkaroti tasmAduparavAn
Kanati



3.5.4.[2]

devASca vA asurASca . uBaye prAjApatyAH paspfDire tato'surA ezu lokezu kftyAM
valagAnnicaKnurutEvaM ciddevAnaBiBavemeti



3.5.4.[3]

tadvE devA aspfRvata . ta etEH kftyA valagAnudaKananyadA vE
kftyAmutKanantyaTa sAlasA moGA Bavati taTo evEza etadyadyasmA atra
kaSciddvizanBrAtfvyaH kftyAM valagAnniKanati tAnevEtadutkirati tasmAduparavAn
Kanati sa dakziRasya havirDAnasyADo'DaH prOgaM Kanati



3.5.4.[4]

so'BrimAdatte . devasya tvA savituH prasave'SvinorbAhuByAM pUzRo
hastAByAmAdade nAryasIti samAna etasya yajuzo banDuryozo vA ezA
yadaBristasmAdAha nAryasIti



3.5.4.[5]

tAnprAdeSamAtraM vinA pariliKati . idamahaM rakzasAM grIvA apikfntAmIti vajro vA
aBrirvajreREvEtannAzwrARAM rakzasAM grIvA apikfntati



3.5.4.[6]

tadyAvetO pUrvO . tayordakziRamevAgre
pariliKedaTAparayoruttaramaTAparayordakziRamaTa pUrvayoruttaram



3.5.4.[7]

aTo itaraTAhuH . aparayorevAgra uttaraM pariliKedaTa
pUrvayordakziRamaTAparayordakziRamaTa pUrvayoruttaramityaTo api samIca eva
pariliKedetaM tvevottamaM pariliKedya eza pUrvayoruttaro Bavati



3.5.4.[8]

tAnyaTApariliKitameva yaTApUrvaM Kanati . bfhannasi bfhadravA
ityupastOtyevEnAnetanmahayatyeva yadAha bfhannasi bfhadravA iti bfhatImindrAya
vAcaM vadetIndro vE yajYasya devatA vEzRavaM havirDAnaM tatsendraM karoti
tasmAdAha bfhatImindrAya vAcaM vadeti



3.5.4.[9]

rakzohaRaM valagahanamiti . rakzasAM hyete valagAnAM baDAya KAyante
vEzRavImiti vEzRavI hi havirDAne vAk



3.5.4.[10]

tAnyaTAKAtamevotkirati . idamahaM taM valagamutkirAmi yaM me nizwyo
yamamAtyo nicaKAneti nizwyo vA vA amAtyo vA kftyAM valaganniKanati
tAnevEtadutkirati



3.5.4.[11]

idamahaM taM valagamutkirAmi . yaM me samAno yamasamAno nicaKAneti samAno
vA vA asamAno vA kftyAM valagAnniKanati tAnevEtadutkirati



3.5.4.[12]

idamahaM taM valagamutkirAmi . yaM me sabanDuryamasabanDurnicaKAneti
sabanDurvA vA asabanDurvA kftyAM valagAnniKanati tAnevEtadutkirati



3.5.4.[13]

idamahaM taM valagamutkirAmi . yaM me sajAto yamasajAto nicaKAneti sajAto vA vA
asajAto vA kftyAM valagAnniKanati tAnevEtadutkiratyutkftyAM kirAmItyantata
udvapati tatkftyAmutkirati


3.5.4.[14]

tAnbAhumAtrAn Kanet . anto vA ezo'ntenEvEtatkftyAM mohayati tAnakzRayA
saMtfndanti yadyakzRayA na SaknuyAdapi samIcastasmAdime prARAH paraH saMtfRAH



3.5.4.[15]

tAnyaTAKAtamevAvamarSayati . svarAqasi sapatnahA satrarAqasyaBimAtihA
janarAqasi rakzohA sarvarAqasyamitrahetyASIrevEzEtasya karmaRa
ASizamevEtadASAste



3.5.4.[16]

aTADvaryuSca yajamAnaSca sammfSete . pUrvayordakziRe
'DvaryurBavatyaparayoruttare yajamAnaH so'DvaryuH pfcati yajamAna kimatreti
BadramityAha tannO sahetyupAMSvaDvaryuH



3.5.4.[17]

aTAparayordakziRe'DvaryurBavati . pUrvayoruttare yajamAnaH pfcatyaDvaryo
kimatreti BadramityAha tanma iti yajamAnastadyadevaM sammfSete
prARAnevEtatsayujaH kurutastasmAdime prARAH paraH saMvidre'Ta yatpfzwo
Badramiti pratyAha kalyARamevEtanmAnuzyE vAco vadati tasmAtpfzwo Badramiti
pratyAhATa prokzatyeko vE prokzaRasya banDurmeDyAnevEtatkaroti



3.5.4.[18]

sa prokzati . rakzohaRo vo valagahana iti rakzohaRo hyete valagahano hyete
prokzAmi vEzRavAniti vEzRavA hyete



3.5.4.[19]

aTa yAH prokzaRyaH pariSizyate . tA avawezvavanayati tadyA imAH prARezvApastA
evEtaddaDAti tasmAdezu prARezvimA ApaH



3.5.4.[20]

so'vanayati . rakzohaRo vo valagahano'vanayAmi vEzRavAnityaTa barhIMzi
prAcInAgrARi codIcInAgrARi cAvastfRAti tadyAnImAni prARezu lomAni
tAnyevEtaddaDAti tasmAdezu prARezvimAni lomAni


3.5.4.[21]

so'vastfRAti . rakzohaRo vo valagahano'vastfRAmi vEzRavAnityaTa barhIMzi
tanUnIvoparizwAtpracAdayati keSA hEvAsyEte



3.5.4.[22]

aTADizavaRe Palake upadaDAti . rakzohaRO vAM valagahanA upadaDAmi
vEzRavI iti hanU hEvAsyEte aTa paryUhati rakzohaRO vAM valagahanO paryUhAmi
vEzRavI iti dfMhatyevEne etadaSiTile karoti



3.5.4.[23]

aTADizavaRaM parikfttaM Bavati . sarvarohitaM jihvA hEvAsyEzA
tadyatsarvarohitaM Bavati lohinIva hIyaM jihvA tannidaDAti vEzRavamasIti
vEzRavaM hyetat



3.5.4.[24]

aTa grAvRa upAvaharati . dantA hEvAsya grAvARastadyadgrAvaBiraBizuRvanti yaTA
dadBiH psAyAdevaM tattAnnidaDAti vEzRavA sTeti vEzRavA hyeta etadu yajYasya
SiraH saMskftam



3.6.1.



3.6.1.[1]

udaramevAsya sadaH . tasmAtsadasi Bakzayanti yadDIdaM kiM cASnantyudara
evedaM sarvaM pratitizWatyaTa yadasminviSve devA asIdaMstasmAtsado nAma ta u
evAsminnete brAhmaRA viSvagotrAH sIdantyEndraM devatayA



3.6.1.[2]

tanmaDya OdumbarIM minoti . annaM vA Urgudumbara udaramevAsya
sadastanmaDyato'nnAdyaM daDAti tasmAnmaDya OdumbarIM minoti



3.6.1.[3]

aTa ya eza maDyamaH SaNkurBavati . vederjaGanArDe tasmAtprANprakrAmati
zaqvikramAndakziRA saptamamapakrAmati sampadaH kAmAya tadavawaM pariliKati


3.6.1.[4]

so'BrimAdatte . devasya tvA savituH prasave'SvinorbAhuByAM pUzRo
hastAByAmAdade nAryasIti samAna etasya yajuzo banDuryozo vA ezA
yadaBristasmAdAha nAryasIti



3.6.1.[5]

aTAvawaM pariliKati . idamahaM rakzasAM grIvA apikfntAmIti vajro vA
aBrirvajreREvEtannAzwrARAM rakzasAM grIvA apikfntati



3.6.1.[6]

aTa Kanati . prAYcamutkaramutkirati yajamAnena sammAyOdumbarIm
parivAsayati tAmagreRa prAcIM nidaDAtyetAvanmAtrARi
barhIMzyuparizwAdaDinidaDAti



3.6.1.[7]

aTa yavamatyaH prokzaRyo Bavanti . Apo ha vA ozaDInAM rasastasmAdozaDayaH
kevalyaH KAditA na DinvantyozaDaya u hApAM rasastasmAdApaH pItAH kevalyo na
Dinvanti yadEvoBayyaH saMsfzwA BavantyaTEva Dinvanti tarhi hi sarasA
Bavanti sarasABiH prokzARIti



3.6.1.[8]

devASca vA asurASca . uBaye prAjApatyAH paspfDire tato deveByaH sarvA
evOzaDaya IyuryavA hEvEByo neyuH



3.6.1.[9]

tadvE devA aspfRvata . ta etEH sarvAH sapatnAnAmozaDIrayuvata yadayuvata
tasmAdyavA nAma



3.6.1.[10]

te hocuH . hanta yaH sarvAsAmozaDInAM rasastaM yavezu daDAmeti sa
yaHsarvAsAmozaDInAM rasa AsIttaM yavezvadaDustasmAdyatrAnyA ozaDayo
mlAyanti tadete modamAnA varDanta evaM hyezu rasamadaDustaTo evEza etEH
sarvAH sapatnAnAmozaDIryute tasmAdyavamatyaH prokzaRyo Bavanti


3.6.1.[11]

sa yavAnAvapati . yavo'si yavayAsmaddvezo yavayArAtIriti nAtra tirohitamivAstyaTa
prokzatyeko vE prokzaRasya banDurmeDyAmevEtatkaroti



3.6.1.[12]

sa prokzati . dive tvAntarikzAya tvA pfTivyE tvetImAnevEtallokAnUrjA rasena
BAjayatyezu lokezUrjaM rasaM daDAti



3.6.1.[13]

aTa yAH prokzaRyaH pariSizyante . tA avawe'vanayati SunDantAM lokAH pitfzadanA
iti pitfdevatyo vE kUpaH KAtastamevEtanmeDyaM karoti



3.6.1.[14]

aTa barhIMzi . prAcInAgrARi codIcInAgrARi cAvastfRAti pitfzadanamasIti pitfdevatya
vA asyA etadBavati yanniKAtaM sA yaTAniKAtOzaDizu mitA
syAdevametAsvozaDizu mitA Bavati



3.6.1.[15]

tAmucrayati . uddivaM staBAnAntarikzaM pfRa dfMhasva
pfTivyAmitImAnevEtallokAnUrjA rasena BAjayatyezu lokezUrjaM rasaM daDAti



3.6.1.[16]

aTa minoti . dyutAnastvA mAruto minotviti yo vA ayaM pavata eza dyutAno
mArutastadenAmetena minoti mitrAvaruRO DruveRa DarmaReti prARodAnO vE
mitrAvaruRO tadenAM prARodAnAByAM minoti



3.6.1.[17]

aTa paryUhati . brahmavani tvA kzatravani rAyaspozavani paryUhAmIti bahvI vE
yajuHzvASIstadbrahma ca kzatraM cASAsta uBe vIrye rAyaspozavanIti BUmA vE
rAyaspozastadBUmAnamASAste



3.6.1.[18]

aTa paryfzati . brahma dfMha kzatraM dfMhAyurdfMha prajAM
dfMhetyASIrevEzEtasya karmaRa ASizamevEtadASAste samamBUmi paryarzaRaM
karoti gartasya vA upariBUmyaTEvaM devatrA taTA hAgartamidBavati



3.6.1.[19]

aTApa upaninayati . yatra vA asyE KanantaH krUrIkurvantyapaGnanti
SAntirApastadadBiH SAntyA Samayati tadadBiH saMdaDAti tasmAdapa upaninayati



3.6.1.[20]

aTEvamaBipadya vAcayati . DruvAsi Druvo'yaM yajamAno'sminnAyatane prajayA
BUyAditi paSuBiriti vEvaM yaM kAmaM kAmayate so'smE kAmaH samfDyate



3.6.1.[21]

aTa sruveRopahatyAjyam . vizwapamaBi juhoti Gftena dyAvApfTivI pUryeTAmiti
tadime dyAvApfTivI UrjA rasena BAjayatyanayorUrjaM rasaM daDAti te rasavatyA
upajIvanIye imAH prajA upajIvanti



3.6.1.[22]

aTa cadiraDinidaDAti . indrasya cadirasItyEndraM hi sado viSvajanasya cAyeti
viSvagotrA hyasminbrAhmaRA Asate taduBayataScadizI upadaDAtyuttaratastrIRi
parastrIRi tAni nava Bavanti trivfdvE yajYo nava vE trivfttasmAnnava Bavanti



3.6.1.[23]

tadudIcInavaMSaM sado Bavati . prAcInavaMSaM havirDAnametadvE devAnAM
nizkevalyaM yadDavirDAnaM tasmAttatra nASnanti na Bakzayanti nizkevalyaM
hyetaddevAnAM sa yo ha tatrASnIyAdvA BakzayedvA mUrDA hAsya vipatedaTEte
miSre yadAgnIDraM ca sadaSca tasmAttayoraSnanti tasmAdBakzayanti miSre hyete
udIcI vE manuzyARAM diktasmAdudIcInavaMSaM sado Bavati



3.6.1.[24]

pari tvA girvaRo gira imA Bavantu viSvataH . vfdDAyumanu vfdDayo juzwA
Bavantu juzwaya itIndro vE girvA viSo giro viSvevEtatkzatraM paribfMhati tadidaM
kzatramuBayato viSA paribfQam



3.6.1.[25]
aTa laspUjanyA spandyayA prasIvyati . indrasya syUrasItyaTa granTiM karotIndrasya
Druvo'sIti nedvyavapadyAtA iti prakfte karmanvizyati taTo hADvaryuM vA
yajamAnaM vA grAho na vindati tannizWitamaBimfSatyEndramasItyEndraM hi sadaH



3.6.1.[26]

aTa havirDAnayoH . jaGanArDaM samanvIkzyottareRAgnIDraM minoti
tasyArDamantarvedi syAdarDaM bahirvedyaTo api BUyo'rDAdantarvedi
syAtkanIyo bahirvedyaTo api sarvamevAntarvedi syAttannizWitamaBimfSati
vESvadevamasIti dvayenEtadvESvadevaM yadasminpUrvedyurviSve devA
vasatIvarIzUpavasanti tena vESvadevam



3.6.1.[27]

devA ha vE yajYaM tanvAnAH . te'surarakzaseBya AsaNgAdbiBayAM
cakrustAndakziRato'surarakzasAnyAsejustAntsadaso
jigyustezAmetAnDizRyAnudvApayAM cakrurya ete'ntaHsadasam



3.6.1.[28]

sarve ha sma vA ete purA jvalanti . yaTAyamAhavanIyo yaTA gArhapatyo
yaTAgnIDrIyastadyata enAnudavApayaMstata evEtanna jvalanti tAnAgnIDramaBi
saMruruDustAnapyarDamAgnIDrasya jigyustato viSve devA
amftatvamapAjayaMstasmAdvESvadevam



3.6.1.[29]

tAndevAH pratisamEnData . yaTA pratyavasyettasmAdenAntsavane savana eva
pratisaminDate tasmAdyaH samfdDaH sa AgnIDraM kuryAdyo vE jYAto'nUcAnaH sa
samfdDastasmAdagnIDe praTamAya dakziRAM nayantyato hi viSve devA
amftatvamapAjayaMstasmAdyaM dIkzitAnAmabalyaM vindedAgnIDramenaM nayateti
brUyAttadanArtaM tannArizyatIti tadyadato viSve devA
amftatvamapAjayaMstasmAdvESvadevam



3.6.2.


3.6.2.[1]

vijAmAno hEvAsya DizRyAH . ime samaNkA ye vE samaNkAste vijAmAna eta u
hEvAsyEta AtmanaH



3.6.2.[2]
divi vE soma AsIta . aTeha devAste devA akAmayantA naH somo gacettenAgatena
yajemahIti ta ete mAye asfjanta suparRIM ca kadrUM ca vAgeva suparRIyaM
kadrUstAByAM samadaM cakruH



3.6.2.[3]

te hartIyamAne UcatuH . yatarA nO davIyaH parApaSyAdAtmAnaM nO sA jayAditi taTeti
sA ha kadrUruvAca parekzasveti



3.6.2.[4]

sA ha suparRyuvAca . asya salilasya pAre'SvaH Sveta sTARO sevate tamahaM paSyAmIti
tameva tvaM paSyasIti taM hItyaTa ha kadrUruvAca tasya vAlo nyazaYji tamamuM
vAto DUnoti tamahaM paSyAmIti



3.6.2.[5]

sA yatsuparRyuvAca . asya salilasya pAra iti vedirvE salilaM vedimeva sA taduvAcASvaH
Sveta sTARO sevata ityagnirvA aSvaH Sveto yUpa sTARuraTa yatkadrUruvAca tasya vAlo
nyazaYji tamamuM vAto DUnoti tamahaM paSyAmIti raSanA hEva sA



3.6.2.[6]

sA ha suparRyuvAca . ehIdaM patAva vedituM yatarA nO jayatIti sA ha kadrUruvAca
tvameva pata tvaM vE na AKyAsyasi yatarA nO jayatIti



3.6.2.[7]

sA ha suparRI papAta . tadDa taTEvAsa yaTA kadrUruvAca tAmAgatAmaByuvAda
tvamajEzIrahAmiti tvamiti hovAcEtadvyAKyAnaM sOparRIkAdravamiti



3.6.2.[8]

sA ha kadrUruvAca . AtmAnaM vE tvAjEzaM divyasO somastaM deveBya Ahara tena
deveBya AtmAnaM nizkrIRIzveti taTeti sA candAMsi sasfje sA gAyatrI divaH
somamAharat



3.6.2.[9]

hiraRmayyorha kuSyorantaravahita Asa . te ha sma kzurapavI nimezaM
nimezamaBisaMDatto dIkzAtapasO hEva te Asatustamete ganDarvAH somarakzA
jugupurime DizRyA imA hotrAH



3.6.2.[10]

tayoranyatarAM kuSImAciceda . tAM deveByaH pradadO sA dIkzA tayA devA
adIkzanta



3.6.2.[11]

aTa dvitIyAM kuSImAciceda . tAM deveByaH pradadO tattapastayA devAstapa
upAyannupasadastapo hyupasadaH



3.6.2.[12]

KadireRa ha somamAcaKAda . tasmAtKadiro yadenenAKidattasmAtKAdiro yUpo
Bavati KAdira sPyo'cAvAkasya hEnaM gopanAyAM jahAra so'cAvAko'hIyata



3.6.2.[13]

tamindrAgnI anusamatanutAm . prajAnAM prajAtyE tasmAdEndrAgno'cAvAkaH



3.6.2.[14]

tasmAddIkzitA rAjAnaM gopAyanti . nenno'paharAniti tasmAttatra suguptaM
cikIrzedyasya ha gopanAyAmapaharanti hIyate ha



3.6.2.[15]

tasmAdbrahmacAriRa AcAryaM gopAyanti . gfhAnpaSUnnenno'paharAniti tasmAttatra
suguptaM cikIrzedyasya ha gopanAyAmapaharanti hIyate ha tenEtena suparRI
deveBya AtmAnaM nirakrIRIta tasmAdAhuH puRyaloka IjAna iti



3.6.2.[16]

fRaM ha vE puruzo jAyamAna eva . mftyorAtmanA jAyate sayadyajate yaTEva
tatsuparRI deveBya AtmAnaM nirakrIRItEvamevEza etanmftyorAtmAnaM nizkrIRIte



3.6.2.[17]

tena devA ayajanta . tamete ganDarvAH somarakzA anvAjagmuste
'nvAgatyAbruvannanu no yajYa ABajata mA no yajYAdantargAtAstveva no'pi yajYe
BAga iti



3.6.2.[18]

te hocuH . kiM nastataH syAditi yaTEvAsyAmutra goptAro'BUmEvamevAsyApIha
goptAro BavizyAma iti



3.6.2.[19]

taTeti devA abruvan . somakrayaRA va iti tAneBya
etatsomakrayaRAnanudiSatyaTEnAnabruvaMstftIyasavane vo GftyAhutiH prApsyati na
sOmyApahfto hi yuzmatsomapITastena somAhutiM nArhaTeti sEnAnezA
tftIyasavana eva GftyAhutiH prApnoti na sOmyA yacAlAkErDizRyAnvyAGArayati



3.6.2.[20]

aTa yadagnO hozyanti . tadvo vizyatIti sa yadagnO juhvati tadenAnavatyaTa
yadvaH somaM biBrata uparyupari carizyanti tadvo vizyatIti sa yadenAntsomam
biBrata uparyupari caranti tadenAnavati tasmAdaDvaryuH samayA
DizRyAnnAtIyAdaDvaryurhi somaM biBarti tamete vyAttena pratyAsate sa etezAM
vyAttamApadyeta tamagnirvABidahedyo vAyaM devaH paSUnAmIzwe sa vA
hEnamaBimanyeta tasmAdyadyaDvaryoH SAlAyAmarTaH syAduttareREvAgnIDrIyaM
saMcaret



3.6.2.[21]

te vA ete . somasyEva guptyE nyupyanta AhavanIyaH purastAnmArjAlIyo dakziRata
AgnIDrIya uttarato'Ta ye sadasi te paScAt



3.6.2.[22]

tezAM vA arDAnupakiranti . arDAnanudiSantyeta u hEvEtaddaDrire'rDAnna
upakirantvarDAnanudiSantu taTA yasmAllokAdAgatAH smo divastaTA taM lokam
pratiprajYAsyAmastaTA na jihmA ezyAma iti



3.6.2.[23]

sa yAnupakiranti . tenAsmiMloke pratyakzaM BavantyaTa yAnanudiSanti
tenAmuzmiMloke pratyakzaM Bavanti


3.6.2.[24]

te vE dvinAmAno Bavanti . eta u hEvEtaddaDrire na vA eBirnAmaBirarAtsma
yezAM naH somamapAhArzurhanti dvitIyAni nAmAni karavAmahA iti te dvitIyAni
nAmAnyakurvata tErarADnuvanyAnapahftasomapITAntsato'Ta yajYa
ABajaMstasmAddvinAmAnastasmAdbrAhmaRo'nfDyamAne dvitIyaM nAma kurvIta
rADnoti hEva ya evaM vidvAndvitIyaM nAma kurute



3.6.2.[25]

sa yadagnO juhoti . taddevezu juhoti tasmAddevAH santyaTa yatsadasi Bakzayanti
tanmanuzyezu juhoti tasmAnmanuzyAH santyaTa yadDavirDAnayornArASaMsAH
sIdanti tatpitfzu juhoti tasmAtpitaraH santi



3.6.2.[26]

yA vE prajA yajYe'nanvABaktAH . parABUtA vE tA evamevEtadyA imAH prajA
aparABUtAstA yajYa ABajati manuzyAnanu paSavo devAnanu vayAMsyozaDayo
vanaspatayo yadidaM kiM cEvamu tatsarvaM yajYa ABaktaM te ha smEta uBaye
devamanuzyAH pitaraH sampibante sEzA sampA te ha sma dfSyamAnA eva purA
sampibanta utEtarhyadfSyamAnAH



3.6.3.


3.6.3.[1]

sarvaM vA ezo'Bi dIkzate . yo dIkzate yajYaM hyaBi dIkzate yajYaM hyevedaM
sarvamanu taM yajYaM samBftya yamimamaBi dIkzate sarvamidaM visfjate



3.6.3.[2]

yadvEsarjinAni juhoti . sa yadidaM sarvaM visfjate tasmAdvEsarjinAni nAma tasmAdyo
'pivrataH syAtso'nvAraBeta yadyu anyatra carennAdriyeta yadvE juhoti tadevedaM
sarvaM visfjate



3.6.3.[3]

yadveva vEsarjinAni juhoti . yajYo vE vizRuH sa deveBya imAM vikrAntiM vicakrame
yEzAmiyaM vikrAntiridameva praTamena padena paspArATedamantarikzaM
dvitIyena divamuttamenEtAmvevEza etasmE vizRuryajYo vikrAntiM vikramate
yajjuhoti tasmAdvEsarjinAni juhoti



3.6.3.[4]

so'parAhRe vediM stIrtvA . arDavrataM pradAya samprapadyanta
iDmamaByAdaDatyupayamanIrupakalpayantyAjyamaDiSrayati srucaH
sammArzwyupasTe rAjAnaM yajamAnaH kurute'Ta somakrayaRyE padaM jaGanena
gArhapatyaM parikirati padA vE pratitizWati pratizWityA eva



3.6.3.[5]

tadDEke . caturDA kurvanti yatrAhavanIyamudDaranti tAsUpayamanIzu
caturBAgamakzaM caturBAgeRopAYjantyetAsUpayamanIzu caturBAgaM jaGanena
gArhapatyaM caturBAgaM parikirati



3.6.3.[6]

tadu taTA na kuryAt . sArDameva parikirejjaGanena gArhapatyamaTotpUyAjyaM
caturgfhIte juhvAM copaBfti ca gfhRAti paYcagfhItaM pfzadAjyaM jyotirasi
viSvarUpaM viSvezAM devAnAM vESvadevaM hi pfzadAjyaM DArayanti sruco yadA
pradIpta iDmo Bavati



3.6.3.[7]

aTa juhoti . tvaM soma tanUkfdByo dvezoByo'nyakfteBya uru yantAsi varUTaM
svAheti tadetenEvAsyAM pfTivyAM pratizWAyAM pratitizWatyetenemaM lokaM
spfRute



3.6.3.[8]

aTAptave dvitIyAmAhutiM juhoti . juzARo apturAjyasya vetu svAhetyeza u
hEvEtaduvAca rakzoByo vE biBemi yaTA mAntarA nAzwrA rakzAMsi na
hinasannevaM mA kanIyAMsameva baDAtkftvAtinayata stokameva stoko hyapturiti
tametatkanIyAMsameva baDAtkftvAtyanayantstokameva stoko hyaptU rakzoByo
BIzA tasmAdaptave dvitIyAmAhutiM juhoti



3.6.3.[9]

udyacantIDmam . upayacantyupayamanIraTAhAgnaye prahriyamARAyAnubrUhi
somAyA praRIyamAnAyeti vAgnaye prahriyamARAyAnubrUhIti tveva brUyAt



3.6.3.[10]

Adadate grAvRaH . droRakalaSaM vAyavyAnIDmaM kArzmaryamayAnpariDInASvavAlam
prastaramEkzavyO viDftI tadbarhirupasaMnadDaM Bavati vapASrapaRyO raSane
araRI aDimanTanaH Sakalo vfzaRO tatsamAdAya prAYca Ayanti sa eza UrDvo yajYa
eti



3.6.3.[11]

tadAyatsu vAcayati . agne naya supaTA rAya asmAnviSvAni deva vayunAni vidvAn
yuyoDyasmajjuhurARameno BUyizWAM te namOktiM
viDemetyagnimevEtatpurastAtkarotyagniH purastAnnAzwrA
rakzAMsyapaGnannetyaTABayenAnAzwreRa haranti ta AyantyAgacantyAgnIDraM
tamAgnIDre nidaDAti



3.6.3.[12]

sa nihite juhoti . ayaM no agnirvarivaskfRotvayaM mfDaH pura etu praBindanayaM
vAjAYjayatu vAjasAtAvayaM SatrUYjayatu jarhfzARaH svAheti
tadetenEvEtasminnantarikze pratizWAyAM pratitizWatyetenEtaM lokaM spfRute



3.6.3.[13]

tadeva nidaDati grAvRaH . droRakalaSaM vAyavyAnyaTetaramAdAyAyanti
taduttareRAhavanIyamupasAdayanti



3.6.3.[14]

prokzaRIraDvaryurAdatte . sa iDmamevAgre prokzatyaTa vedimaTAsmE barhiH
prayacanti tatpurastAdgranTyAsAdayati tatprokzyopaninIya visraMsya
granTimASvavAlaH prastara upasaMnadDo Bavati taM gfhRAti gfhItvA
prastaramekavfdbarhi stfRAti stIrtvA barhiH kArzmaryamayAnpariDInparidaDAti
pariDAya pariDIntsamiDAvaByAdaDAtyaByADAya samiDO



3.6.3.[15]

aTa juhoti . uru vizRo vikramasvoru kzayAya naskfDi GftaM Gftayone piba
prapra yajYapatiM tira svAheti tadetenEvEtasyAM divi pratizWAyAm
pratitizWatyetenEtaM lokaM spfRuta yadetayA juhoti



3.6.3.[16]

yadveva vEzRavyarcA juhoti . kanIyAMsaM vA enametadbaDAtkftvAtyanEzu
stokameva stoko hyaptustametadaBayaM prApya ya evEza taM karoti yajYameva
yajYo hi vizRustasmAdvEzRavyarcA juhoti


3.6.3.[17]

aTAsAdya srucaH . apa upaspfSya rAjAnaM prapAdayati tadyadAsAdya sruco'pa
upaspfSya rAjAnaM prapAdayati vajro vA AjyaM retaH somo nedvajreRAjyena retaH
somaM hinasAnIti tasmAdAsAdya sruco'pa upaspfSya rAjAnaM prapAdayati



3.6.3.[18]

sa dakziRasya havirDAnasya nIqe kfzRAjinamAstfRAti . tadenamAsAdayati deva
savitareza te somastaM rakzasva mA tvA daBanniti tadenaM devAyEva savitre
paridadAti guptyE



3.6.3.[19]

aTAnusfjyopatizWate . etattvaM deva soma devo devAnupAgA idamaham
manuzyAntsaha rAyaspozeRetyagnIzomO vA etamantarjamBa AdaDAte yo dIkzata
AgnAvEzRavaM hyado dIkzaRIyaM havirBavati yo vE vizRuH somaH sa havirvA eza
devAnAM Bavati yo dIkzate tadenamantarjamBa AdaDAte tatpratyakzaM
somAnnirmucyate yadAhEtattvaM deva soma devo devAnupAgA idamaham
manuzyAntsaha rAyaspozeReti BUmA vE rAyaspozaH saha BUmnetyevEtadAha



3.6.3.[20]

aTopanizkrAmati . svAhA nirvaruRasya pASAnmucya iti varuRapASe vA ezo
'ntarBavati yo'nyasyAsaMstatpratyakzaM varuRapASAnnirmucyate yadAha svAhA
nirvaruRasya pASAnmucya iti



3.6.3.[21]

aTetyAhavanIye samiDamaByAdaDAti . agne vratapAstve vratapA ityagnirhi
devAnAM vratapatistasmAdAhAgne vratapAstve vratapA iti yA tava tanUrmayyaBUdezA
sA tvayi yo mama tanUstvayyaBUdiyaM sA mayi yaTAyaTaM nO vratapate vratAnyanu
me dIkzAM dIkzApatiramaMstAnu tapastapaspatiriti tatpratyakzamagnernirmucyate
sa svena satAtmanA yajate tasmAdasyAtrASnanti mAnuzo hi Bavati tasmAdasyAtra
nAma gfhRanti mAnuzo hi BavatyaTa yatpurA nASnanti yaTA havizo hutasya
nASnIyAdevaM tattasmAddIkzitasya nASnIyAdaTAtrANgulIrvisfjate



3.6.4.


3.6.4.[1]

yUpaM vrakzyanvEzRavyarcA juhoti . vizRavo hi yUpastasmAdvEzRavyarcA juhoti


3.6.4.[2]

yadveva vEzRavyA juhoti . yajYo vE vizRuryajYenEvEtadyUpamacEti
tasmAdvEzRavyarcA juhoti



3.6.4.[3]

sa yadi srucA juhoti . caturgfhItamAjyaM gfhItvA juhoti yadyu sruveRa
sruveREvopahatya juhotyuru vizRo vikramasvoru kzayAya naskfDi GftaM
Gftayone piba prapra yajYapatiM tira svAheti



3.6.4.[4]

yadAjyaM pariSizwaM Bavati . tadAdatte yattakzRaH SastraM Bavati tattakzAdatte ta
Ayanti sa yaM yUpaM jozayante



3.6.4.[5]

tamevamaBimfSya japati . paScAdvEva prANtizWannaBimantrayate'tyanyAnagAM
nAnyAnupAgAmityati hyanyAneti nAnyAnupEti tasmAdAhAtyanyAnagAM nAnyAn
upAgAmiti



3.6.4.[6]

arvAktvA pareByo'vidaM paro'vareBya iti . arvAgGyenaM pareByo vfScati ya
etasmAnparAYco Bavanti paro'vareBya iti paro hyenamavareByo vfScati ya
etasmAdarvAYco Bavanti tasmAdAhArvAktvA pareByo'vidaM paro'vareBya iti



3.6.4.[7]

taM tvA juzAmahe deva vanaspate devayajyAyA iti . tadyaTA bahUnAm
maDyAtsADave karmaRe juzeta sa rAtamanAstasmE karmaRe
syAdevamevEnametadbahUnAM maDyAtsADave karmaRe juzate sa rAtamanA
vraScanAya Bavati



3.6.4.[8]

devAstvA devayajyAyE juzantAmiti . tadvE samfdDaM yaM devAH sADave karmaRe
juzAntE tasmAdAha devAstvA devayajyAyE juzantAmiti



3.6.4.[9]

aTa sruveRopaspfSati . vizRave tveti vEzRavo hi yUpo yajYo vE vizRuryajYAya
hyenaM vfScati tasmAdAha vizRave tveti



3.6.4.[10]

aTa darBataruRakamantardaDAti . ozaDe trAyasveti vajro vE paraSustaTo
hEnameza vajraH paraSurna hinastyaTa paraSunA praharati svaDite mEnaM
hiMsIriti vajro vE paraSustaTo hEnameza vajraH paraSurna hinasti



3.6.4.[11]

sa yaM praTamaM Sakalamapacinatti . tamAdatte taM vA anakzastamBaM vfSceduta
hyenamanasA vahanti taTAno na pratibADate



3.6.4.[12]

taM prAYcaM pAtayet . prAcI hi devAnAM digaTo udaYcamudIcI hi manuzyARAM
digaTo pratyaYcaM dakziRAyE tvevEnaM diSaH paribibADizetEzA vE dikpitFRAM
tasmAdenaM dakziRAyE diSaH paribibADizeta



3.6.4.[13]

taM pracyavamAnamanumantrayate . dyAM mA leKIrantarikzaM mA hiMsIH pfTivyA
samBaveti vajro vA eza Bavati yaM yUpAya vfScanti tasmAdvajrAtpracyavamAnAdime
lokAH saMrejante tadeBya evEnametallokeByaH Samayati taTemAMlokAYcAnto na
hinasti



3.6.4.[14]

sa yadAha . dyAM mA leKIriti divaM mA hiMsIrityevEtadAhAntarikzaM mA hiMsIriti
nAtra tirohitamivAsti pfTivyA samBaveti pfTivyA saMjAnIzvetyevEtadAhAyaM hi tvA
svaDitistetijAnaH praRinAya mahate sOBagAyetyeza hyenaM svaDitistejamAnaH
praRayati



3.6.4.[15]

aTAvraScanamaBijuhoti . nedato nAzwrA rakzAMsyanUttizWAniti vajro vA AjyaM
tadvajreREvEtannAzwrA rakzAMsyavabADate taTAto nAzwrA rakzAMsi
nAnUttizWantyaTo reto vA AjyaM tadvanaspatizvevEtadreto daDAti tasmAdretasa
AvraScanAdvanaspatayo'nu prajAyante


3.6.4.[16]

sa juhoti . atastvaM deva vanaspate SatavalSo viroha sahasravalSA vi vayaM ruhemeti
nAtra tirohitamivAsti



3.6.4.[17]

taM parivAsayati . sa yAvantamevAgre parivAsayettAvAntsyAt


3.6.4.[18]

paYcAratniM parivAsayet . pANkto yajYaH pANktaH paSuH paYcartavaH saMvatsarasya
tasmAtpaYcAratniM parivAsayet



3.6.4.[19]

zaqaratniM parivAsayet . zaqvA ftavaH saMvatsarasya saMvatsaro vajro vajro
yUpastasmAtzaqaratniM parivAsayet



3.6.4.[20]

azwAratniM parivAsayet . azwAkzrA vE gAyatrI pUrvArDo vE yajYasya gAyatrI
pUrvArDa eza yajYasya tasmAdazwAratniM parivAsayet



3.6.4.[21]

navAratniM parivAsayet . trivfdvE yajYo nava vE trivfttasmAnnavAratniM parivAsayet



3.6.4.[22]

ekAdaSAratniM parivAsayet . ekAdaSAkzarA vE trizwubvajrastrizwubvajro
yUpastasmAdekAdaSAratniM parivAsayet



3.6.4.[23]

dvAdaSAratniM parivAsayet . dvAdaSa vE mAsAH saMvatsarasya saMvatsaro vajro vajro
yUpastasmAddvAdaSAratniM parivAsayet



3.6.4.[24]

trayodaSAratniM parivAsayet . trayodaSa vE mAsAH saMvatsarasya saMvatsaro vajro
vajro yUpastasmAttrayodaSAratniM parivAsayet



3.6.4.[25]

paYcadaSAratniM parivAsayet . paYcadaSo vE vajro vajro yUpastasmAtpaYcadaSAratnim
parivAsayet



3.6.4.[26]

saptAdaSAratnirvAjapeyayUpaH . aparimita eva syAdaparimitena vA etena vajreRa devA
aparimitamajayaMstaTo evEza etena vajreRAparimitenEvAparimitaM jayati
tasmAdaparimita eva syAt



3.6.4.[27]

sa vA azwASrirBavati . azwAkzarA vE gAyatrI pUrvArDo vE yajYasya gAyatrI
pUrvArDe eza yajYasya tasmAdazwASrirBavati



3.7.1.


3.7.1.[1]

aBrimAdatte . devasya tvA savituH prasave'SvinorbAhuByAM pUzRo
hastAByAmAdade nAryasIti samAna etasya yajuzo banDuryozo vA ezA
yadaBristasmAdAha nAryasIti



3.7.1.[2]

aTAvawaM pariliKati . idamahaM rakzasAM grIvA apikfntAmIti vajro vA
aBrirvajreREvEtannAzwrARAM rakzasAM grIvA apikfntati



3.7.1.[3]

aTa Kanati . prAYcamutkaramutkiratyupareRa sammAyAvawaM Kanati tadagreRa
prAYcaM yUpaM nidaDAtyetAvanmAtrARi barhIMzyuparizwAdaDinidaDAti
tadevoparizwAdyUpaSakalamaDinidaDAti purastAtpArSvataScazAlamupanidaDAtyaTa
yavamatyaH prokzaRyo Bavanti so'sAveva banDuH



3.7.1.[4]
sa yavAnAvapati . yavo'si yavayAsmaddvezo yavayArAtIriti nAtra tirohitamivAstyaTa
prokzatyeko vE prokzaRasya banDurmeDyamevEtatkaroti



3.7.1.[5]

sa prokzati . dive tvAntarikzAya tvA pfTivyE tveti vajro vE yUpa ezAM
lokAnAmaBiguptyA ezAM tvA lokAnAmaBiguptyE prokzAmItyevEtadAha



3.7.1.[6]

aTa yAH prokzaRyaH pariSizyante . tA avawe'vanayati SunDantAM lokAH pitfzadanA
iti pitfdevatyo vE kUpaH KAtastamevEtanmeDyaM karoti



3.7.1.[7]

aTa barhIMzi . prAcInAgrARi codIcInAgrARi cAvastfRAti pitfzadanamasIti pitfdevatyaM
vA asyEtadBavati yanniKAtaM sa yaTAniKAta ozaDizu mitaH
syAdevametAsvozaDizu mito Bavati



3.7.1.[8]

aTa yUpaSakalaM prAsyati . tejo ha vA etadvanaspatInAM yadbAhyASakalastasmAdyadA
bAhyASakalamapatakzRuvantyaTa Suzyanti tejo hyezAmetattadyadyUpaSakalam
prAsyati satejasaM minavAnIti tadyadeza eva Bavati nAnya eza hi yajuzkfto
meDyastasmAdyUpaSakalaM prAsyati



3.7.1.[9]

sa prasyati . agreRIrasi svAveSa unnetFRAmiti purastAdvA asmAdezo'pacidyate
tasmAdAhAgreRIrasi svAveSa unnetFRAmityetasya vittAdaDi tvA sTAsyatItyaDi hyenaM
tizWati tasmAdAhEtasya vittAdaDi tvA sTAsyatIti



3.7.1.[10]

aTa sruveRopahatyAjyam . avawamaBijuhoti nedaDastAnnAzwrA
rakzAMsyupottizWAniti vajro vA AjyaM tadvajreREvEtannAzwrA rakzAMsyavabADate
taTADastAnnAzwrA rakzAMsi nopottizWantyaTa purastAtparItyodaNNAsIno
yUpamanakti sa Aha yUpAyAjyamAnAyAnubrUhIti



3.7.1.[11]
so'nakti . devastvA savitA maDvAnaktviti savitA vE devAnAM prasavitA yajamAno vA
eza nidAnena yadyUpaH sarvaM vA idaM maDu yadidaM kiM ca tadenamanena sarveRa
saMsparSayati tadasmE savitA prasavitA prasOti tasmAdAha devastvA savitA
maDvAnaktviti



3.7.1.[12]

aTa cazAlamuBayataH pratyajya pratimuYcati . supippalAByastvOzaDIBya iti
pippalaM hEvAsyEtadyanmaDye saMgfhItamiva Bavati tiryagvA idaM vfkze
pippalamAhataM sa yadevedaM sambanDanaM cAntaropenitamiva tadevEtatkaroti
tasmAnmaDye saMgfhItamiva Bavati



3.7.1.[13]

AntamagnizWAmanakti . yajamAno vA agnizWA rasa AjyaM
rasenEvEtadyajamAnamanakti tasmAdAntamagnizWAmanaktyaTa parivyayaRam
pratisamantaM parimfSatyaTAhocrIyamARAyAnubrUhIti



3.7.1.[14]

sa ucriyati . dyAmagreRAspfkza AntarikzaM maDyenAprAH pfTivImupareRAdfMhIriti
vajro vE yUpa ezAM lokAnAmaBijityE tena vajreRemAMlokAntspfRuta eByo lokeByaH
sapatnAnnirBajati



3.7.1.[15]

aTa minoti . yA te DAmAnyuSmasi gamaDyE yatra gAvo BUriSfNgA ayAsaH atrAha
tadurugAyasya vizRoH paramaM padamavaBAri BUrItyetayA trizwuBA minoti
vajrastrizwubvajro yUpastasmAttrizwuBA minoti



3.7.1.[16]

sampratyagnimagnizwAM minoti . yajamAno vA agnizWAgniru vE yajYaH sa
yadagneragnizWAM hvalayedDvaledDa
yajYAdyajamAnastasmAtsampratyagnimagnizWAM minotyaTa paryUhatyaTa
paryfzatyaTApa upaninayati



3.7.1.[17]

aTEvamaBipadya vAcayati . vizRoH karmARi paSyata yato vratAni paspaSe indrasya
yujyuH saKeti vajraM vA eza prAhArzIdyo yUpamudaSiSriyadvizRorvijitim
paSyatetyevEtadAha yadAha vizRoH karmARi paSyata yato vratAni paSpaSe indrasya
yujyaH saKetIndro vE yajYasya devatA vEzRavo yUpastaM sendraM karoti
tasmAdAhendrasya yujyaH saKeti



3.7.1.[18]

aTa cazAlamudIkzate . tadvizRoH paramaM padaM sadA paSyanti sUrayaH divIva
cakzurAtatamiti vajraM vA eza prAhArzIdyo yUpamudaSiSriyattA vizRorvijitim
paSyatetyevEtadAha yadAha tadvizRoH paramaM padaM sadA paSyanti sUrayaH divIva
cakzurAtatamiti



3.7.1.[19]

aTa parivyayati . anagnatAyE nveva parivyayati tasmAdatreva parivyayatyatreva
hIdaM vAso BavatyannAdyamevAsminnetaddaDAtyatreva hIdamannaM pratitizWati
tasmAdatreva parivyayati



3.7.1.[20]

trivftA parivyayati . trivfdDyannaM paSavo hyannaM pitA mAtA yajjAyate tattftIyaM
tasmAttrivftA parivyayati



3.7.1.[21]

sa parivyayati . parivIrasi pari tvA dEvIrviSo vyayantAM parImaM yajamAnaM rAyo
manuzyARAmiti tadyajamAnAyASizamASAste yadAha parImaM yajamAnaM rAyo
manuzyARAmiti



3.7.1.[22]

aTa yUpaSakalamavagUhati . divaH sUnurasIti prajA hEvAsyEzA tasmAdyadi
yUpEkAdaSinI syAtsvaM svamevAvagUhedaviparyAsaM tasya hEzAmugDAnuvratA prajA
jAyate'Ta yo viparyAsamavagUhati na svaMsvaM tasya hEzA mugDAnanuvratA prajA
jAyate tasmAdu svaM svamevAvagUhedaviparyAsam



3.7.1.[23]

svargasyo hEza lokasya samArohaRaH kriyate . yadyUpaSakala iyaM raSanA raSanAyE
yUpaSakalo yUpaSakalAccazAlaM cazAlAtsvargaM lokaM samaSnute



3.7.1.[24]

aTa yasmAtsvarurnAma . etasmAdvA ezo'pacidyate tasyEtatsvamevArurBavati
tasmAtsvarurnAma



3.7.1.[25]

tasya yanniKAtam . tena pitflokaM jayatyaTa yadUrDvaM niKAtAdA raSanAyE tena
manuzyalokaM jayatyaTa yadUrDvaM raSanAyA A cazAlAttena devalokaM jayatyaTa
yadUrDvaM cazAlAddvyaNgulaM vA tryaNgulaM vA sADyA iti devAstena tezAM lokaM
jayati saloko vE sADyErdevErBavati ya evametadveda



3.7.1.[26]

taM vE pUrvArDe minoti . vajro vE yUpo vajro daRqaH pUrvArDaM vE
daRqasyABipadya praharati pUrvArDa eza yajYasya tasmAtpUrvArDe minoti



3.7.1.[27]

yajYena vE devAH . imAM jitiM jigyuryEzAmiyaM jitiste hocuH kaTaM na idam
manuzyEranaByArohyaM syAditi te yajYasya rasaM DItvA yaTA maDu maDukfto
nirDayeyurviduhya yajYaM yUpena yopayitvA tiro'BavannaTa
yadenenAyopayaMstasmAdyUpo nAma purastAdvE prajYA
purastAnmanojavastasmAtpUrvArDe minoti



3.7.1.[28]

sa vA azwASrirBavati . azwAkzarA vE gAyatrI pUrvArDo vE yajYasya gAyatrI
pUrvArDe eza yajYasya tasmAdazwASrirBavati



3.7.1.[29]

taM ha smEtaM devA anupraharanti . yaTedamapyetarhyeke'nupraharantIti devA
akurvanniti tato rakzAMsi yajYamanUdapibanta



3.7.1.[30]

te devA aDvaryumabruvan . yUpaSakalameva juhuDi tadahEza svagAkfto
Bavizyati taTo rakzAMsi yajYaM nAnUtpAsyante'yaM vE vajra udyata iti



3.7.1.[31]

so'DvaryuH . yUpaSakalamevAjuhottadahEza svagAkfta AsIttaTo rakzAMsi yajYaM
nAnUdapibantAyaM vE vajra udyata iti


3.7.1.[32]

taTo evEza etat . yUpaSakalameva juhoti tadahEza svagAkfto Bavati taTo
rakzAMsi yajYaM nAnUtpibante'yaM vE vajra udyata iti sa juhoti divaM te DUmo
gacatu svarjyotihpfTivIM BasmanApfRa svAheti



3.7.2.


3.7.2.[1]

yAvato vE vedistAvatI pfTivI . vajrA vE yUpAstadimAmevEtatpfTivImetErvajrEH
spfRute'syE sapatnAnnirBajati tasmAdyUpEkAdaSinI Bavati dvAdaSa upaSayo
Bavati vitazwastaM dakziRata upanidaDAti tadyaddvAdaSa upaSayo Bavati



3.7.2.[2]

devA ha vE yajYaM tanvAnAH . te'surarakzaseBya AsaNgAdbiBayAM cakrustadya eta
ucritA yaTezurastA tayA vE stfRute vA na vA stfRute yaTA daRqaH prahftastena vE
stfRute vA na vA stfRute'Ta ya eza dvAdaSa upaSayo Bavati yaTezurAyatAnastA
yaTodyatamaprahftamevameza vajra udyato dakziRato nAzwrARAM
rakzasAmapahatyE tasmAddvAdaSa upaSayo Bavati



3.7.2.[3]

taM nidaDAti . eza te pfTivyAM loka AraRyaste paSuriti paSuSca vE yUpaSca tadasmA
AraRyameva paSUnAmanudiSati teno eza paSumAnBavati tadvayaM yUpEkAdaSinyE
sammayanamAhuH SvaHsutyAyE ha nvevEke samminvanti prakubratAyE cEva
SvaHsutyAyE yUpaM minvantItyu ca



3.7.2.[4]

tadu taTA na kuryAt . agnizWamevocrayedidaM vE yUpamucrityADvaryurA
parivyayaRAnnAnvarjatyaparivItA vA eta etAM rAtriM vasanti sA nveva paricakzA paSave
vE yUpamucrayanti prAtarvE paSUnAlaBante tasmAdu prAtarevocrayet



3.7.2.[5]

sa ya uttaro'gnizWAtsyAt . tamevAgra ucrayedaTa dakziRamaTottaraM
dakziRArDyamuttamaM taTodIcI Bavati



3.7.2.[6]

aTo itaraTAhuH . dakziRamevAgre'gnizWAducrayedaTottaramaTa
dakziRamuttarArDyamuttamaM taTo hAsyodageva karmAnusaMtizWata iti



3.7.2.[7]

sa yo varzizWaH sa dakziRArDyaH syAt . aTa hrasIyAnaTa hrasIyAnuttarArDyo
hrasizWastaTodIcI Bavati



3.7.2.[8]

aTa patnIByaH patnIyUpamucrayanti . sarvatvAya nveva patnIyUpa ucrAyate
tattvAzwraM paSumAlaBate tvazwA vE siktaM reto vikaroti tadeza evEtatsiktaM reto
vikaroti muzkaro Bavatyeza vE prajanayitA yanmuzkarastasmAnmuzkaro Bavati
taM na saMsTApayetparyagnikftamevotsfjetsa yatsaMsTApayetprajAyE
hAntamiyAttatprajAmutsfjati tasmAnna saMsTApayetparyagnikftamevotsfjet



3.7.3.


3.7.3.[1]

paSuSca vE yUpaSca . na vA fte yUpAtpaSumAlaBante kadA cana tadyattaTA na ha vA
etasmA agre paSavaScakzamire yadannamaBivizyanyaTedamannaM BUtA yaTA
hEvAyaM dvipAtpuruza ucrita evaM hEva dvipAda ucritASceruH



3.7.3.[2]

tato devA etaM vajraM dadfSuH . yadyUpaM tamuciSriyustasmAdBIzA prAvlIyanta
tataScatuzpAdA aBavaMstato'nnamaBavanyaTedamannaM BUtA etasmE hi vA ete
'tizWanta tasmAdyUpa eva paSumAlaBante narte yUpAtkadA cana



3.7.3.[3]

aTopAkftya paSum . agniM maTitvA niyunakti tadyattaTA na ha vA etasmA agre
paSavaScakzamire yadDaviraBavizyanyaTEnAnidaM havirBUtAnagnO juhvati
tAndevA upaniruruDusta upanirudDA nopAveyuH



3.7.3.[4]

te hocuH . na vA ime'sya yAmaM viduryadagnO havirjuhvati nEtAm
pratizWAmuparuDyEva paSUnagniM maTitvAgnAvagniM juhavAma te
vedizyantyeza vE kila havizo yAma ezA pratizWAgnO vE kila havirjuhvatIti tato
'ByavEzyanti tato rAtamanasa AlamBAya BavizyantIti



3.7.3.[5]

ta uparuDyEva paSUn . agniM maTitvAgnAvagnimajuhuvuste'vidureza vE kila
havizo yAma ezA pratizWAgnO vE kila havirjuhvatIti tato'ByavAyaMstato
rAtamanasa AlamBAyABavan



3.7.3.[6]

taTo evEza etat . uparuDyEva paSumagniM maTitvAgnAvagniM juhoti sa vedEza
vE kila havizo yAma ezA pratizWAgnO vE kila havirjuhvatIti tato'ByavEti tato
rAtamanA AlamBAya Bavati tasmAdupAkftya paSumagniM maTitvA niyunakti



3.7.3.[7]

tadAhuH . nopAkuryAnnAgniM manTedraSanAmevAdAyAYjasopaparetyABiDAya
niyuYjyAditi tadu taTA na kuryAdyaTADarmaM tiraScaTA cikIrzedevaM
tattasmAdetadevAnuparIyAt



3.7.3.[8]

aTa tfRamAdAyopAkaroti . dvitIyavAnniruRaDA iti dvitIyavAnhi vIryavAn



3.7.3.[9]

sa tfRamAdatte . upAvIrasItyupa hi dvitIyo'vati tasmAdAhopAvIrasItyupa
devAndEvIrviSaH prAguriti dEvyo vA etA viSo yatpaSavo'sTizata deveBya
ityevEtadAha yadAhopa devAndEvIrviSaH prAguriti



3.7.3.[10]

uSijo vahnitamAniti . vidvAMso hi devAstasmAdAhoSijo vahnitamAniti



3.7.3.[11]

deva tvazwarvasu rameti . tvazwA vE paSUnAmIzwe paSavo vasu tAnetaddevA
atizWamAnAMstvazwAramabruvannupanimadeti yadAha deva tvazwarvasu rameti


3.7.3.[12]

havyA te svadantAmiti . yadA vA eta etasmA aDriyanta
yadDaviraBavizyaMstasmAdAha havyA te svadantAmiti



3.7.3.[13]

revatI ramaDvamiti . revanto hi paSavastasmAdAha revatI ramaDvamiti bfhaspate
DArayA vasUnIti brahma vE bfhaspatiH paSavo vasu tAnetaddevA
atizWamAnAnbrahmaREva parastAtparyadaDustannAtyAyaMstaTo evEnAneza
etadbrahmaREva parastAtparidaDAti tannAtiyanti tasmAdAha bfhaspate DArayA
vasUnIti pASaM kftvA pratimuYcatyaTAto niyojanasyEva



3.7.4.


3.7.4.[1]

pASaM kftvA pratimuYcati . ftasya tvA devahaviH pASena pratimuYcAmIti varuRyA vA
ezA yadrajjustadenametadftasyEva pASe pratimuYcati taTo hEnamezA varuRyA
rajjurna hinasti



3.7.4.[2]

DarzA mAnuza iti . na vA etamagre manuzyo'DfzRotsa yadevartasya
pASenEtaddevahaviH pratimuYcatyaTEnaM manuzyo DfzRoti tasmAdAha DarzA
mAnuza iti



3.7.4.[3]

aTa niyunakti . devasya tvA savituH prasave'SvinorbAhuByAM pUzRo
hastAByAmagnIzomAByAM juzwaM niyunajmIti tadyaTEvAdo devatAyE
havirgfhRannAdiSatyevamevEtaddevatAByAmAdiSatyaTa prokzatyeko vE
prokzaRasya banDurmeDyamevEtatkaroti



3.7.4.[4]

sa prokzati . adByastvOzaDIBya iti tadyata eva samBavati tata evEtanmeDyaM
karotIdaM hi yadA varzatyaTOzaDayo jAyanta ozaDIrjagDvApaH pItvA tata eza
rasaH samBavati rasAdreto retasaH paSavastadyata eva samBavati yataSca jAyate tata
evEtanmeDyaM karoti



3.7.4.[5]
anu tvA mAtA manyatAmanu piteti . sa hi mAtuScADi pituSca jAyate tadyata eva jAyate
tata evEtanmeDyaM karotyanu BrAtA sagarByo'nu saKA sayUTya iti sa yatte
janma tena tvAnumatamAraBa ityevEtadAhAgnIzomAByAM tvA juzwaM prokzAmIti
tadyAByAM devatAByAmAraBate tAByAM meDyaM karoti



3.7.4.[6]

aTopagfhRAti . apAM perurasIti tadenamantarato meDyaM
karotyaTADastAdupokzatyApo devIH svadantu svAttaM citsaddevahaviriti tadenaM
sarvato meDyaM karoti



3.7.4.[7]

aTAhAgnaye samiDyamAnAyAnubrUhIti . sa
uttaramAGAramAGAryAsaMsparSayantsrucO paryetya juhvA paSuM samanakti Siro vE
yajYasyottara AGAra eza vA atra yajYo Bavati yatpaSustadyajYa evEtaciraH
pratidaDAti tasmAjjuhvA paSuM samanakti



3.7.4.[8]

sa lalAwe samanakti . saM te prARo vAtena gacatAmiti samaNgAni yajatrErityaMsayoH saM
yajYapatirASizeti SroRyoH sa yasmE kAmAya paSumAlaBante tatprApnuhItyevEtadAha



3.7.4.[9]

idaM vE paSoH saMjYapyamAnasya . prARo vAtamapipadyate tatprApnuhi yatte prARo
vAtamapipadyAtA ityevEtadAha samaNgAni yajatrErityaNgErvA asya yajante
tatprApnuhi yatte'NgEryajAntA ityevEtadAha sa yajYapatirASizeti yajamAnasya vA
etenASizamASAste tatprApnuhi yattvayA yajamAnAyASizamASAsAntA ityevEtadAha
sAdayati srucAvaTa pravarAyASrAvayati so'sAveva banDuH



3.7.4.[10]

aTa dvitIyamASrAvayati . dvO hyatra hotArO BavataH sa
mEtrAvaruRAyAhEvASrAvayati yajamAnaM tveva pravfRIte'gnirha dEvInAM viSAm
puraetetyagnirhi devatAnAM muKaM tasmAdAhAgnirha dEvInAM viSAM puraetetyayaM
yajamAno manuzyARAmiti taM hi so'nvarDo Bavati yasminnarDe yajate
tasmAdAhAyaM yajamAno manuzyARAmiti tayorasTUri gArhapatyaM dIdayacataM himA
dvA yU iti tayoranArtAni gArhapatyAni SataM varzARi santvityevEtadAha



3.7.4.[11]

rADAMsItsampfYcAnAvasampfYcAnO tanva iti . rADAMsyeva sampfYcATAM nApi
tanUrityevEtadAha tO ha yattanUrapi sampfYcIyAtAM prAgniryajamAnaM dahetsa
yadagnO juhoti tadezo'gnaye prayacatyaTa yAmevAtrartvijo
yajamAnAyASizamASAsate tAmasmE sarvAmagniH samarDayati tadrADAMsyeva
sampfYcAte nApi tanUstasmAdAha rADAMsItsampfYcAnAvasampfYcAnO tanva iti



3.8.1.


3.8.1.[1]

tadyatrEtatpravfto hotA hotfzadana upaviSati . tadupaviSya prasOti prasUto
'DvaryuH srucAvAdatte



3.8.1.[2]

aTAprIBiScaranti . tadyadAprIBiScaranti sarveReva vA eza manasA sarveRevAtmanA
yajYaM samBarati saM ca jihIrzati yo dIkzate tasya riricAna ivAtmA Bavati
tametABirAprIBirApyAyayanti tadyadApyAyayanti tasmAdApriyo nAma
tasmAdAprIBiScaranti



3.8.1.[3]

te vA eta ekAdaSa prayAjA Bavanti . daSa vA ime puruze prARA AtmEkAdaSo
yasminnete prARAH pratizWitA etAvAnvE puruzastadasya sarvamAtmAnamApyAyanti
tasmAdekAdaSa prayAjA Bavanti



3.8.1.[4]

sa ASrAvyAha . samiDaH prezyeti prezya prezyeti caturTecaturTe prayAje
samAnayamAno daSaBiH prayAjEScarati daSa prayAjAnizwvAha SAsamAharetyasiM vE
SAsa ityAcakzate



3.8.1.[5]

aTa yUpaSakalamAdatte . tAvagre juhvA aktvA paSorlalAwamupaspfSati GftenAktO
paSUMstrAyeTAmiti vajro vE yUpaSakalo vajraH SAso vajra AjyaM tamevEtatkftsnaM
vajraM samBftya tamasyABigoptAraM karoti nedenaM nAzwrA rakzAMsi hinasanniti
punaryUpaSakalamavagUhatyezA te prajYAtASrirastvityAha SAsaM prayacantsAdayati
srucO



3.8.1.[6]

aTAha paryagnaye'nubrUhIti . ulmukamAdAyAgnItparyagniM karoti tadyatparyagniM
karotyacidramevEnametadagninA parigfhRAti nedenaM nAzwrA rakzAMsi
pramfSAnityagnirhi rakzasAmapahantA tasmAtparyagniM karoti tadyatrEnaM
Srapayanti tadaBipariharati



3.8.1.[7]

tadAhuH . punaretadulmukaM haredaTAtrAnyamevAgniM nirmaTya tasminnenaM
SrapayeyurAhavanIyo vA eza na vA eza tasmE yadasminnaSftaM SrapayeyustasmE vA
eza yadasmiYcftaM juhuyuriti



3.8.1.[8]

tadu taTA na kuryAt . yaTA vE grasitamevamasyEtadBavati yadenena paryagniM
karoti sa yaTA grasitamanuhAyAcidya tadanyasmE prayacedevaM
tattasmAdetasyEvolmukasyANgArAnnimfdya tasminnenaM SrapayeyuH



3.8.1.[9]

aTolmukamAdAyAgnItpurastAtpratipadyate . agnimevEtatpurastAtkarotyagniH
purastAnnAzwrA rakzAMsyapaGnannetyaTABayenAnAzwreRa paSuM nayanti taM
vapASrapaRIByAM pratiprasTAtAnvAraBate pratiprasTAtAramaDvaryuraDvaryuM
yajamAnaH



3.8.1.[10]

tadAhuH . nEza yajamAnenAnvAraByo mftyave hyetaM nayanti tasmAnnAnvAraBeteti
tadanvevAraBeta na vA etaM mftyave nayanti yaM yajYAya nayanti
tasmAdanvevAraBeta yajYAdu hEvAtmAnamantariyAdyannAnvAraBeta
tasmAdanvevAraBeta tatparo'kzamanvArabDaM Bavati vapASrapaRIByAm
pratiprasTAtA pratiprasTAtAramaDvaryuraDvaryuM yajamAna etadu paro
'kzamanvArabDaM Bavati



3.8.1.[11]

aTa stIrRAyE vedeH . dve tfRe aDvaryurAdatte sa ASrAvyAhopaprezya hotarhavyA
deveBya ityetadu vESvadevaM paSO



3.8.1.[12]

aTa vAcayati . revati yajamAna iti vAgvE revatI sA yadvAgbahu vadati tena vAgrevatI
priyaM DA AviSetyanArtimAviSetyevEtadAhororantarikzAtsajUrdevena
vAtenetyantarikzaM vA anu rakzaScaratyamUlamuBayataH paricinnaM yaTAyam
puruzo'mUla uBayataH paricinno'ntarikzamanucarati tadvAtenEnaM
saMvidAnAntarikzAdgopAyetyevEtadAha yadAhororantarikzAtsajUrdevena vAteneti



3.8.1.[13]

asya havizastmanA yajeti . vAcamevEtadAhAnArtasyAsya haviza AtmanA yajeti samasya
tanvA Baveti vAcamevEtadAhAnArtasyAsya havizastanvA samBaveti



3.8.1.[14]

tadyatrEnaM viSasanti . tatpurastAttfRamupAsyati varzo varzIyasi yajYe yajYapatiM
DA iti barhirevAsmA etatstfRAtyaskannaM havirasaditi tadyadevAsyAtra viSasyamAnasya
kiMcitskandati tadetasminpratitizWati taTA nAmuyA Bavati



3.8.1.[15]

aTa punaretyAhavanIyamaByAvftyAsate . nedasya saMjYapyamAnasyADyakzA asAmeti
tasya na kUwena praGnanti mAnuzaM hi tanno eva paScAtkarRaM pitfdevatyaM hi
tadapigfhya vEva muKaM tamayanti vezkaM vA kurvanti tannAha jahi mArayeti
mAnuzaM hi tatsaMjYapayAnvaganniti tadDi devatrA sa yadAhAnvagannityetarhi
hyeza devAnanugacati tasmAdAhAnvaganniti



3.8.1.[16]

tadyatrEnaM niviDyanti . tatpurA saMjYapanAjjuhoti svAhA deveBya ityaTa yadA
prAha saMjYaptaH paSurityaTa juhoti deveByaH svAheti purastAtsvAhAkftayo vA anye
devA uparizwAtsvAhAkftayo'nye tAnevEtatprIRAti ta enamuBaye devAH prItAH svargaM
lokamaBivahanti te vA ete paripaSavye ityAhutI sa yadi kAmayeta juhuyAdete yadyu
kAmayetApi nAdriyeta



3.8.2.


3.8.2.[1]

yadA prAha saMjYaptaH paSuriti . aTADvaryurAha nezwaH patnImudAnayetyudAnayati
nezwA patnIM pAnnejanaM biBratIm



3.8.2.[2]

tAM vAcayati . namasta AtAneti yajYo vA AtAno yajYaM hi tanvate tena yajYa AtAno
jaGanArDo vA eza yajYasya yatpatnI tAmetatprAcIM yajYaM prasAdayizyanBavati
tasmA evEtadyajYAya nihnute taTo hEnAmeza yajYo na hinasti tasmAdAha namasta
AtAneti


3.8.2.[3]

anarvA prehIti . asapatnena prehItyevEtadAha Gftasya kulyA upa ftasya paTyA anviti
sADUpetyevEtadAha devIrApaH SudDA voQvaM suparivizwA devezu suparivizwA
vayaM parivezwAro BUyAsmetyapa evEtatpAvayati



3.8.2.[4]

aTa paSoH prARAnadBiH patnyupaspfSati . tadyadadBiH prARAnupaspfSati jIvaM vE
devAnAM haviramftamamftAnAmaTEtatpaSuM Gnanti yatsaMjYapayanti
yadviSAsatyApo vE prARAstadasminnetAnprARAndaDAti taTEtajjIvameva devAnAM
havirBavatyamftamamftAnAm



3.8.2.[5]

aTa yatpatnyupaspfSati . yozA vE patnI yozAyE vA imAH prajAH prajAyante
tadenametasyE yozAyE prajanayati tasmAtpatnyupaspfSati



3.8.2.[6]

sopaspfSati . vAcaM te SunDAmIti muKaM prARaM te SunDAmIti nAsike cakzuste
SunDAmItyakzyO SrotraM te SunDAmIti karRO nABiM te SunDAmIti yo
'yamaniruktaH prARo meQraM te SunDAmIti vA pAyuM te SunDAmIti yo'yam
paScAtprARastatprARAndaDAti tatsamIrayatyaTa saMhftya padaScaritrAMste SunDAmIti
padBirvE pratitizWati pratizWityA eva tadenaM pratizWApayati



3.8.2.[7]

aTa yA ApaH pariSizyante . arDA vA yAvatyo vA tABirenaM yajamAnaSca SIrzato'gre
'nuziYcatastatprARAMScEvAsmiMstattO DattastaccEnamataH samIrayataH



3.8.2.[8]

tadyatkrUrIkurvanti . yadAsTApayanti SAntirApastadadBiH SAntyA SamayatastadadBiH
saMDattaH



3.8.2.[9]

tAvanuziYcataH . manasta ApyAyatAM vAkta ApyAyatAM prARasta ApyAyatAM cakzusta
ApyAyatAM SrotraM ta ApyAyatAmiti tatprARAnDattastatsamIrayato yatte krUraM
yadAsTitaM tatta ApyAyatAM nizwyAyatAmiti



3.8.2.[10]

tadyatkrUrIkurvanti . yadAsTApayanti SAntirApastadadBiH SAntyA SamayatastadadBiH
saMDattastatte SuDyatviti tanmeDyaM kurutaH SasahoBya iti jaGanena paSuM
ninayataH



3.8.2.[11]

tadyatkrUrIkurvanti . yadAsTApayanti nedatadanvaSAntAnyahorAtrARyasanniti
tasmAcamahoBya iti jaGanena paSuM ninayataH



3.8.2.[12]

aTottAnaM paSuM paryasyanti . sa tfRamantardaDAtyozaDe trAyasveti vajro vA
asistaTo hEnameza vajro'sirna hinastyaTAsinABinidaDAti svaDite mEnaM
hiMsIriti vajro vA asistaTo hEnameza vajro'sirna hinasti



3.8.2.[13]

sA yA prajYAtASriH . tayABinidaDAti sA hi yajuzkftA meDyA tadyadagraM tfRasya
tatsavye prARO kurute'Ta yadbuDnaM taddakziRenAdatte



3.8.2.[14]

sa yatrAcyati . yata etallohitamutpatati taduBayato'nakti rakzasAM BAgo'sIti
rakzasAM hyeza BAgo yadasfk



3.8.2.[15]

tadupAsyABitizWati . idamahaM rakzo'BitizWAmIdamahaM rakzo'vabADa
idamahaM rakzo'DamaM tamo nayAmIti tadyajYenEvEtannAzwrA
rakzAMsyavabADate tadyadamUlamuBayataH paricinnaM BavatyamUlaM vA
idamuBayataH paricinnaM rakzo'ntarikzamanucarati yaTAyaM puruzo'mUla
uBayataH paricinno'ntarikzamanucarati tasmAdamUlamuBayataH paricinnam
Bavati



3.8.2.[16]

aTa vapAmutKidanti . tayA vapASrapaRyO prorROti Gftena dyAvApfTivI
prorRuvATAmiti tadime dyAvApfTivI UrjA rasena BAjayatyanayorUrjaM rasaM daDAti
te rasavatyA upajIvanIye imAH prajA upajIvanti



3.8.2.[17]

kArzmaryamayyO vapASrapaRyO BavataH . yatra vE devA agre paSumAleBire
tadudIcaH kfzyamARasyAvARneDaH papAta sa eza vanaspatirajAyata
tadyatkfzyamARasyAvANapatattasmAtkArzmaryastenEvEnametanmeDena
samarDayati kftsnaM karoti tasmAtkArzmaryamayyO vapASrapaRyO BavataH



3.8.2.[18]

tAM parivAsayati . tAM paSuSrapaRe pratapati taTo hAsyAtrApi SftA Bavati
punarulmukamagnIdAdatte te jaGanena cAtvAlaM yanti ta AyantyAgacantyAhavanIyaM
sa etattfRamaDvaryurAhavanIye prAsyati vAyo vE stokAnAmiti stokAnAM hEzA samit



3.8.2.[19]

aTottaratastizWanvapAM pratapati . atyezyanvA ezo'gniM Bavati dakziRataH
parItya SrapayizyaMstasmA evEtannihnute taTo hEnamezo'tiyantamagnirna hinasti
tasmAduttaratastizWan vapAM pratapati



3.8.2.[20]

tAmantareRa yUpaM cAgniM ca haranti . tadyatsamayA na haranti yenAnyAni havIMzi
haranti nedaSftayA samayA yajYaM prasajAmeti yadu bAhyena na harantyagreRa yUpam
bahirDA yajYAtkuryustasmAdantareRa yUpaM cAgniM ca haranti dakziRataH parItya
pratiprasTAtA Srapayati



3.8.2.[21]

aTa sruveRopahatyAjyam . aDvaryurvapAmaBijuhotyagnirAjyasya vetu svAheti taTo
hAsyEte stokAH SftAH svAhAkftA Ahutayo BUtvAgniM prApnuvanti



3.8.2.[22]

aTAha stokeByo'nubrUhIti . sa AgneyI stokeByo'nvAha tadyadAgneyI stokeByo
'nvAhetaHpradAnA vE vfzwirito hyagnirvfzwiM vanute sa etE stokEretAntstokAnvanute
ta ete stokA varzanti tasmAdAgneyI stokeByo'nvAha yadA SftA Bavati



3.8.2.[23]
aTAha pratiprasTAtA SftA pracareti . srucAvAdAyADvaryuratikramyASrAvyAha
svAhAkftiByaH prezyeti vazawkfte juhoti



3.8.2.[24]

hutvA vapAmevAgre'BiGArayati . aTa pfzadAjyaM tadu ha carakADvaryavaH
pfzadAjyamevAgre'BiGArayanti prARaH pfzadAjyamiti vadantastadu ha
yAjYavalkyaM carakADvaryuranuvyAjahArEvaM kurvantaM prARaM vA
ayamantaragAdaDvaryuH prARa enaM hAsyatIti



3.8.2.[25]

sa ha sma bAhU anvavekzyAha . imO palitO bAhU kva svidbrAhmaRasya vaco
baBUveti na tadAdriyetottamo vA eza prayAjo BavatIdaM vE haviryajYa uttame
prayAje DruvAmevAgre'BiGArayati tasyE hi praTamAvAjyaBAgO hozyanBavati
vapAM vA atra praTamAM hozyanBavati tasmAdvapAmevAgre'BiGArayedaTa
pfzadAjyamaTa yatpaSuM nABiGArayati nedaSftamaBiGArayARItyetadevAsya sarvaH
paSuraBiGA



rito Bavati yadvapAmaBiGArayati tasmAdvapAmevAgre'BiGArayedaTa
pfzadAjyam



3.8.2.[26]

aTAjyamupastfRIte . aTa hiraRyaSakalamavadaDAtyaTa
vapAmavadyannAhAgnIzomAByAM cAgasya vapAyE medaso'nubrUhItyaTa
hiraRyaSakalamavadaDAtyaToparizwAddvirAjyasyABiGArayati



3.8.2.[27]

tadyadDiraRyaSakalAvaBito BavataH . Gnanti vA etatpaSuM yadagnO
juhvatyamftamAyurhiraRyaM tadamfta Ayuzi pratitizWati taTAta udeti taTA saMjIvati
tasmAdDiraRyaSakalAvaBito Bavata ASrAvyAhAgnIzomAByAM cAgasya vapAM medaH
prezyeti na prasTitamityAha prasute prasTitamiti vazawkfte juhoti



3.8.2.[28]

hutvA vapAM samIcyO . vapASrapaRyO kftvAnuprAsyati svAhAkfte UrDvanaBasam
mArutaM gacatamiti nedime amuyA sato yAByAM vapAmaSiSrapAmeti



3.8.2.[29]
tadyadvapayA caranti . yasyE vE devatAyE paSumAlaBante tAmevEtaddevatAmetena
meDena prIRAti sEzA devatEtena meDena prItA SAntottarARi havIMzi
SrapyamARAnyuparamati tasmAdvapayA caranti



3.8.2.[30]

aTa cAtvAle mArjayante . krUrI vA etatkurvanti yatsaMjYapayanti yadviSAsati
sAntirApastadadBiH SAntyA Samayante tadadBiH saMdaDate tasmAccAtvAle mArjayante



3.8.3.


3.8.3.[1]

yaddevatyaH paSurBavati . taddevatyaM puroqASamanunirvapati
tadyatpuroqASamanunirvapati sarvezAM vA eza paSUnAM meDo yadvrIhiyavO
tenEvEnametanmeDena samarDayati kftsnaM karoti tasmAtpuroqASamanunirvapati



3.8.3.[2]

aTa yadvapayA pracarya . etena puroqASena pracarati maDyato vA imAM
vapAmutKidanti maDyata evEnametena meDena samarDayati kftsnaM karoti
tasmAdvapayA pracaryEtena puroqASena pracaratyeza nvevEtasya banDuryatra kva
cEza paSuM puroqASo'nunirupyate



3.8.3.[3]

aTa paSuM viSAsti . triH pracyAvayatAttriHpracyutasya hfdayamuttamaM kurutAditi
trivfdDi yajYaH



3.8.3.[4]

aTa SamitAraM saMSAsti . yattvA pfcAcUtaM haviH SamitAriti Sftamityeva brUtAnna Sftam
Bagavo na SftaM hIti



3.8.3.[5]

aTa juhvA pfzadAjyasyopahatya . aDvaryurupanizkramya pfcati SftaM haviH
SamitAriti SftamityAha taddevAnAmityupAMSvaDvaryuH



3.8.3.[6]
tadyatpfcati . SftaM vE devAnAM havirnASftaM SamitA vE tadveda yadi SftaM vA
BavatyaSftaM vA



3.8.3.[7]

tadyatpfcati . Sftena pracarARIti tadyadyaSftaM Bavati Sftameva devAnAM
havirBavati SftaM yajamAnasyAnenA aDvaryurBavati Samitari tadeno Bavati
trizkftvaH pfcati trivfdDi yajYo'Ta yadAha taddevAnAmiti tadDi devAnAM yacUtaM
tasmAdAha taddevAnAmiti



3.8.3.[8]

sa hfdayamevAgre'BiGArayati . AtmA vE mano hfdayaM prARaH
pfzadAjyamAtmanyevEtanmanasi prARaM daDAti taTEtajjIvameva devAnAM
havirBavatyamftamamftAnAm



3.8.3.[9]

so'BiGArayati . saM te mano manasA saM prARaH prARena gacatAmiti na svAhAkaroti
na hyezAhutirudvAsayanti paSum



3.8.3.[10]

taM jaGanena cAtvAlamantareRa yUpaM cAgniM ca haranti . tadyatsamayA na haranti
yenAnyAni havIMzi haranti SftaM santaM nedaNgaSo vikfttena krUrIkftena samayA
yajYaM prasajAmeti yadu bAhyena na harantyagreRa yUpaM bahirDA ha
yajYAtkuryustasmAdantareRa yUpaM cAgniM ca haranti dakziRato niDAya
pratiprasTAtAvadyati plakzaSAKA uttarabarhirBavanti tA aDyavadyati
tadyatplakzaSAKA uttarabarhirBavanti



3.8.3.[11]

yatra vE devAH . agre paSumAleBire taM tvazwA SIrzato'gre'ByuvAmotEvaM
cinnAlaBeranniti tvazwurhi paSavaH sa eza SIrzanmastizko'nUkyaSca majjA
tasmAtsa vAnta iva tvazwA hyetamaByavamattasmAttaM
nASnIyAttvazwurhyetadaBivAntam



3.8.3.[12]

tasyAvANmeDaH papAta . sa eza vanaspatirajAyata taM devAH
prApaSyaMstasmAtpraKyaH praKyo ha vE nAmEtadyatplakza iti
tenEvEnametanmeDena samarDayati kftsnaM karoti tasmAtplakzaSAKA
uttarabarhirBavanti


3.8.3.[13]

aTAjyamupastfRIte . juhvAM copaBfti ca vasAhomahavanyAM samavattaDAnyAmaTa
hiraRyaSakalAvavadaDAti juhvAM copaBfti ca



3.8.3.[14]

aTa manotAyE havizo'nuvAca Aha . tadyanmanotAyE havizo'nuvAca Aha sarvA ha
vE devatAH paSumAlaByamAnamupasaMgacante mama nAma grahIzyati mama nAma
grahIzyatIti sarvAsAM hi devatAnAM haviH paSustAsAM sarvAsAM devatAnAM paSO
manAMsyotAni Bavanti tAnyevEtatprIRAti taTo hAmoGAya devatAnAm
manAMsyupasaMgatAni Bavanti tasmAnmanotAyE havizo'nuvAca Aha



3.8.3.[15]

sa hfdayasyEvAgre'vadyati . tadyanmaDyataH sato hfdayasyAgre'vadyati prARo vE
hfdayamato hyayamUrDvaH prARaH saMcarati prARo vE paSuryAvadDyeva prARena
prARiti tAvatpaSuraTa yadAsmAtprARo'pakrAmati dArveva tarhi BUto'narTyaH Sete



3.8.3.[16]

hfdayamu vE paSuH . tadasyAtmana evAgre'vadyati tasmAdyadi kiMcidavadAnaM
hIyeta na tadAdriyeta sarvasya hEvAsya tatpaSoravattaM Bavati yadDfdayasyAgre
'vadyati tasmAnmaDyataH sato hfdayasyEvAgre'vadyatyaTa yaTApUrvam



3.8.3.[17]

aTa jihvAyE . sA hIyaM pUrvArDAtpratizWatyaTa vakzasastadDi tato
'TEkacarasya dozRo'Ta pArSvayoraTa tanimno'Ta vfkkayoH



3.8.3.[18]

gudaM treDA karoti . sTavimopayaqdByo maDyaM juhvAM dveDA
kftvAvadyatyaRima tryaNgezvaTEkacarAyE SroReretAvannu juhvAmavadyati



3.8.3.[19]

aTopaBfti . tryaNgyasya dozRo gudaM dveDA kftvAvadyati tryaNgyAyE SroReraTa
hiraRyaSakalAvavadaDAtyaToparizwAdAjyasyABiGArayati


3.8.3.[20]

aTa vasAhomaM gfhRAti . reqasIti lelayeva hi yUstasmAdAha reqasItyagnizwvA
SrIRAtvityagnirhyetacrapayati tasmAdAhAgnizwvA SrIRAtvityApastvA samariRannityApo
hyetamaNgeByo rasaM samBaranti tasmAdAhApastvA mamariRanniti



3.8.3.[21]

vAtasya tvA DrAjyA iti . antarikzaM vA ayamanupavate yo'yaM pavate'ntarikzAya vE
gfhRAti tasmAdAha vAtasya tvA DrAjyA iti



3.8.3.[22]

pUzRA raMhyA iti . eza vE pUzRo raMhiretasmA u hi gfhRAti tasmAdAha pUzRo raMhyA
iti



3.8.3.[23]

UzmaRo vyaTizaditi . eza vA UzmEtasmA u hi gfhRAte tasmAdAhozmaRo
vyaTizadityaToparizwAddvirAjyasyABiGArayati



3.8.3.[24]

aTa pArSvena vAsinA vA prayOti . prayuta dveza iti tannAzwrA evEtadrakzAMsyato
'pahanti



3.8.3.[25]

aTa yadyUzpariSizyate . tatsamavattaDAnyAmAnayati tadDfdayaM prAsyati jihvAM
vakzastanima matasne vanizWumaToparizwAddvirAjyasyABiGArayati



3.8.3.[26]

tadyadDiraRyaSakalAvaBito BavataH . Gnanti vA etatpaSuM yadagnO
juhvatyamftamAyurhiraRyaM tadamfta Ayuzi pratitizWati taTAta udeti taTA saMjIvati
tasmAdDiraRyaSakalAvaBito BavataH



3.8.3.[27]

aTa yadakzRayAvadyati . savyasya ca dozRo dakziRAyASca ca dozRaH savyAvASca
SroRestasmAdayaM paSurakzRayA pado haratyaTa yatsamyagavadyetsamIco hEvAyam
paSuH pado harettasmAdakzRayAvadyatyaTa yanna SIrzRo'vadyati
nAMsayornAnUkasya nAparasakTayoH



3.8.3.[28]

amurA ha vA agre paSumAleBire . taddevA BIzA nopAveyustAnheyaM pfTivyuvAca
mEtadAdfqvamahaM va etasyADyakzA BavizyAmi yaTA yaTEta etena carizyantIti



3.8.3.[29]

sA hovAca . anyatarAmevAhutimahOzuranyatarAM paryaSizanniti sa yAm
paryaSiMzaMstAnImAnyavadAnAne tato devAH svizwakfte
tryaNgARyapABajaMstasmAttryaNgARyaTAsurA avAdyaYcIrzRoM
'sayoranUkasyAparasakTayostasmAttezAM nAvadyedyannveva
tvazwAnUkamaByavamattasmAdanUkasya nAvadyedaTAhAgnIzomAByAM cAgasya
havizo'nubrUhItyASrAvyAhAgnIzomAByAM cAgasya haviH prezyeti na
prasTitamityAha prasute prasTitamiti



3.8.3.[30]

antareRArDarcO yAjyAyE vasAhomaM juhoti . ito vA ayamUrDvo meDa utTito
yamasyA imaM rasaM prajA upajIvantyarvAcInaM divo raso vE vasAhomo raso meDo
rasenEvEtadrasaM tIvrIkaroti tasmAdayaM raso'dyamAno na kzIyate



3.8.3.[31]

tadyadantareRa . arDarcO yAjyAyE vasAhomaM juhotIyaM vA arDarco'sO
dyOrarDarco'ntarA vE dyAvApfTivI antarikzamantarikzAya vE juhoti
tasmAdantareRArDarcO yAjyAyE vasAhomaM juhoti



3.8.3.[32]

sa juhoti . GftaM GftapAvAnaH pibata vasAM vasApAvAnaH pibatAntarikzasya havirasi
svAhetyetena vESvadevena yajuzA juhoti vESvadevaM vA antarikzaM tadyadenenemAH
prajAH prARatyaScodAnatyaScAntarikzamanucaranti tena vESvadevaM vazawkfte juhoti
yAni juhvAmavadAnAni Bavanti



3.8.3.[33]

aTa juhvA pfzadAjyasyopaGnannAha . vanaspataye'nubrUhItyASrAvyAha vanaspataye
prezyeti vazawkfte juhoti tadyadvanaspataye juhotyetamevEtadvajraM yUpam
BAginaM karoti somo vE vanaspatiH paSumevEtatsomaM karoti tadyadantareRoBe
AhutI juhoti tayoBayaM vyApnoti tasmAdantareRoBe AhutI juhoti


3.8.3.[34]

aTa yAnyupaBftyavadAnAni Bavanti . tAni samAnayamAna AhAgnaye svizwakfte
'nubrUhItyASrAvyAhAgnaye svizwakfte prezyeti vazawkfte juhoti



3.8.3.[35]

aTa yadvasAhomasya pariSizyate . tena diSo vyAGArayati diSaH pradiSa AdiSo vidiSa
uddiSo digByaH svAheti raso vE vasAhomaH sarvAsvevEtaddikzu rasaM daDAti
tasmAdayaM diSidiSi raso'Bigamyate



3.8.3.[36]

aTa paSuM sammfSati . etarhi sammarSanasya kAlo'Ta yatpurA samfSati ya ima
upatizWante te vimaTizyanta iti SaNkamAno yadyu vimATAnna SaNketAtrEva
sammfSet



3.8.3.[37]

EndraH prARaH . aNgeaNge nidIDyadEndra udAno aNgeaNge niDIta iti yadaNgaSo
vikftto Bavati tatprARodAnAByAM saMdaDAti deva tvazwarBUri te saMsametu
salakzmA yadvizurUpaM BavAtIti kftsnavftamevEtatkaroti devatrA yantamavase
saKAyo'nu tvA mAtApitaro madantviti tadyatrEnamahOzIttadenaM kftsnaM
kftvAnusamasyati so'sya kftsno'muzmiMloka AtmA Bavati



3.8.4.


3.8.4.[1]

trIRi ha vE paSorekAdaSAni . ekAdaSa prayAjA ekAdaSAnuyAjA ekAdaSopayajo daSa
pARyA aNgulayo daSa pAdyA daSa prARAH prARa udAno vyAna ityetAvAnvE puruzo yaH
parArDyaH paSUnAM yaM sarve'nu paSavaH



3.8.4.[2]

tadAhuH . kiM tadyajYe kriyate yena prARaH sarveByo'NgeByaH Siva iti



3.8.4.[3]

yadeva gudaM treDA karoti . prARo vE gudaH so'yaM prANAtatastamayaM prARo
'nusaMcarati



3.8.4.[4]

sa yadeva gudaM treDA karoti . tftIyamupayaqByastftIyaM juhvAM tftIyamupaBfti
tena prARaH sarveByo'NgeByaH SivaH



3.8.4.[5]

sa ha tveva paSumAlaBeta . ya enaM meDamupanayedyadi kfSaH syAdyadudaryasya
medasaH pariSizyata tadgude nyfzetprARo vE gudaH so'yaM prANAtatastamayam
prARo'nusaMcarati prARo vE paSuryAvadDyeva prARena prARiti tAvatpaSuraTa
yadAsmAtprARo'pakrAmati dArveva tarhi BUto'narTyaH Sete



3.8.4.[6]

gudo vE paSuh . medo vE meDastadenaM meDamupanayati yadyu aMsalo Bavati
svayamupeta eva tarhi meDaM Bavati



3.8.4.[7]

aTa pfzadAjyaM gfhRAti . dvayaM vA idaM sarpiScEva daDi ca dvandvaM vE
miTunaM prajananaM miTunamevEtatprajananaM kriyate



3.8.4.[8]

tenAnuyAjezu carati . paSavo vA anuyAjAH payaH pfzadAjyaM tatpaSuzvevEtatpayo
daDAti tadidaM paSuzu payo hitaM prARo hi pfzadAjyamannaM hi
pfzadAjyamannaM hi prARaH



3.8.4.[9]

tena purastAdanuyAjezu carati . sa yo'yaM purastAtprARastamevEtaddaDAti tena
paScAdupayajati sa yo'yaM paScAtprARastamevEtaddaDAti tAvimA uBayataH prARO
hitO yaScAyamuparizwAdyaScADastAt



3.8.4.[10]

tadvA etadeko dvAByAM vazawkaroti . aDvaryave ca yaScEza upayajatyaTa
yadyajantamupayajati tasmAdupayajo nAmATa yadupayajati prEvEtajjanayati
paScAdDyupayajati paScAdDi yozAyE prajAH prajAyante


3.8.4.[11]

sa upayajati . samudraM gaca svAhetyApo vE samudra Apo reto reta evEtatsiYcati



3.8.4.[12]

antarikzaM gaca svAheti . antarikzaM vA anu prajAH prajAyante'ntarikzamevEtadanu
prajanayati



3.8.4.[13]

devaM savitAraM gaca svAheti savitA vE devAnAM prasavitA savitfprasUta
evEtatprajanayati



3.8.4.[14]

mitrAvaruRO gaca svAheti . prARodAnO vE mitrAvaruRO prARodAnAvevEtatprajAsu
daDAti



3.8.4.[15]

ahorAtre gaca svAheti . ahorAtre vA anu prajAH prajAyante'horAtre evEtadanu
prajanayati



3.8.4.[16]

candAMsi gaca svAheti . sapta vE candAMsi sapta grAmyAH paSavaH
saptAraRyAstAnevEtaduBayAnprajanayati



3.8.4.[17]

dyAvApfTivI gaca svAheti . prajApatirvE prajAH sfzwvA tA dyAvApfTivIByAm
paryagfhRAttA imA dyAvApfTivIByAM parigfhItAstaTo evEza etatprajAH sfzwvA tA
dyAvApfTivIByAM parigfhRAti



3.8.4.[18]

aTAtyupayajati . sa yannAtyupayajedyAvatyo hEvAgre prajAH sfzwAstAvatyo hEva
syurna prajAyerannaTa yadatyupayajati prEvEtajjanayati tasmAdimAH prajAH
punaraByAvartaM prajAyante



3.8.5.


3.8.5.[1]

so'tyupayajati . yajYaM gaca svAhetyApo vE yajYa Apo reto reta evEtatsiYcati



3.8.5.[2]

somaM gaca svAheti . reto vE somo reta evEtatsiYcati



3.8.5.[3]

divyaM naBo gaca svAheti . Apo vE divyaM naBa Apo reto reta evEtatsiYcati



3.8.5.[4]

agniM vESvAnaraM gaca svAheti . iyaM vE pfTivyagnirvESvAnaraH seyam
pratizWemAmevEtatpratizWAmaBiprajanayati



3.8.5.[5]

aTa muKaM vimfzwe . mano me hArdi yaceti taTo hopayazwAtmAnaM
nAnupravfRakti



3.8.5.[6]

aTa jAGanyA patnIH saMyAjayanti . jaGanArDo vE jAGanI jaGanArDAdvE
yozAyE prajAH prajAyante tatprEvEtajjanayati yajjAGanyA patnIH saMyAjayanti



3.8.5.[7]

antarato devAnAM patnIByo'vadyati . antarato vE yozAyE prajAH prajAyanta
uparizwAdagnaye gfhapataya uparizwAdvE vfzA yozAmaDidravati



3.8.5.[8]

aTa hfdayaSUlenAvaBfTaM yanti . paSorha vA AlaByamAnasya hfdayaM
SukzamaByavEti hfdayAdDfdayaSUlamaTa yacftasya paritfndanti tadalaMjuzaM
tasmAdu paritfdyEva SUlAkuryAttattriHpracyute paSO hfdayaM pravfhyottamam
pratyavadaDAti



3.8.5.[9]

aTa hfdayaSUlaM prayacati . tanna pfTivyAM parAsyennApsu sa yatpfTivyAm
parAsyedozaDISca vanaspatIMScEzA SukpraviSedyadapsu parAsyedapa ezA
SukpraviSettasmAnna pfTivyAM nApsu



3.8.5.[10]

apa evAByavetya . yatra Suzkasya cArdrasya ca saMDiH syAttadupagUhedyadyu
aByavAyanAya glAyedagreRa yUpamudapAtraM ninIya yatra Suzkasya cArdrasya ca
saMDirBavati tadupagUhati nApo nOzaDIrhiMsIriti taTA nApo nOzaDIrhinasti
DAmnoDAmno rAjaMstato varuRa no muYca yadAhuraGnyA iti varuReti SapAmahe
tato varuRa no muYceti tadenaM sarvasmAdvaruRapASAtsarvasmAdvaruRyAtpramuYcati



3.8.5.[11]

aTABimantrayate . sumitriyA na Apa ozaDayaH santu durmitriyAstasmE santu yo
'smAndvezwi yaM ca vayaM dvizma iti yatra vA etena pracarantyApaSca ha vA
asmAttAvadozaDayaScApakramyeva tizWanti tadu tABirmitraDeyaM kurute taTo
hEnaM tAH punaH praviSantyezo tatra prAyaScittiH kriyate sa vE nAgnIzomIyasya
paSoH karoti nAgneyasya vaSAyA evAnUbanDyAyE tAM hi sarvo'nu yajYaH saMtizWata
etadu hAsyAgnIzomIyasya ca paSorAgneyasya ca hfdayaSUlena caritaM Bavati
yadvaSAyAScaranti



3.9.1.


3.9.1.[1]

prajApatirvE prajAH sasfjAno riricAna ivAmanyata . tasmAtparAcyaH prajA AsurnAsya
prajAH Sriye'nnAdyAya tasTire



3.9.1.[2]

sa EkzatArikzyaham . asmA u kAmAyAsfkzi na me sa kAmaH samArDi parAcyo
matprajA aBUvanna me prajAH Sriye'nnAdyAyAsTizateti



3.9.1.[3]
sa Ekzata prajApatiH . kaTaM nu punarAtmAnamApyAyayeyopa mA prajAH
samAvarteraMstizWeranme prajAH Sriye'nnAdyAyeti



3.9.1.[4]

so'rcaYcrAmyaMScacAra prajAkAmaH . sa etAmekAdaSinImapaSyatsa ekAdaSinyezwvA
prajApatiH punarAtmAnamApyAyayatopEnaM prajAH samAvartantAtizWantAsya prajAH
Sriye'nnAdyAya sa vasIyAnevezwvABavat



3.9.1.[5]

tasmE kamekAdaSinyA yajeta . evaM hEva prajayA paSuBirApyAyata upEnaM prajAH
samAvartante tizWante'sya prajAH Sriye'nnAdyAya sa vasIyAnevezwvA BavatyetasmE
kamekAdaSinyA yajate



3.9.1.[6]

sa AgneyaM praTamaM paSumAlaBate . agnirvE devatAnAM muKaM prajanayitA sa
prajApatiH sa u eva yajamAnastasmAdAgneyo Bavati



3.9.1.[7]

aTa sArasvatam . vAgvE sarasvatI vAcEva tatprajApatiH punarAtmAnamApyAyayata
vAgenamupasamAvartata vAcamanukAmAtmano'kuruta vAco evEza etadApyAyate
vAgenamupasamAvartate vAcamanukAmAtmanaH kurute



3.9.1.[8]

aTa sOmyam . annaM vE somo'nnenEva tatprajApatiH
punarAtmAnamApyAyayatAnnamenamupasamAvartatAnnamanukamAtmano
'kurutAnneno evEza etadApyAyate'nnamenamupasamAvartate'nnamanukamAtmanaH
kurute



3.9.1.[9]

tadyatsArasvatamanu Bavati . vAgvE sarasvatyannaM somastasmAdyo vAcA
prasAmyannAdo hEva Bavati


3.9.1.[10]

aTa pOzRam . paSavo vE pUzA paSuBireva tatprajApatiH punarAtmAnamApyAyayata
paSava enamupasamAvartanta paSUnanukAnAtmano'kuruta paSuBirvevEza
etadApyAyate paSava enamupasamAvartante paSUnanukAnAtmanaH kurute



3.9.1.[11]

aTa bArhaspatyam . brahma vE bfhaspatirbrahmaREvEtatprajApatiH
punarAtmAnamApyAyayata brahmEnamupasamAvartata brahmAnukamAtmano'kuruta
brahmaRo evEza etadApyAyate brahmEnamupasamAvartate brahmAnukamAtmanaH
kurute



3.9.1.[12]

tadyatpOzRamanu Bavati . paSavo vE pUzA brahma bfhaspatistasmAdbrAhmaRaH
paSUnaBiDfzRutamaH purAhitA hyasya Bavanti muKa AhitAstasmAdu tatsarvaM
dattvAjinavAsI carati



3.9.1.[13]

aTa vESvadevam . sarvaM vE viSve devAH sarveREva tatprajApatiH
punarAtmAnamApyAyayata sarvamenamupasamAvartata sarvamanukamAtmano'kuruta
sarveRo evEza etadApyAyate sarvamenamupasamAvartate sarvamanukamAtmanaH
kurute



3.9.1.[14]

tadyadbArhaspatyamanu Bavati . brahma vE bfhaspatiH sarvamidaM viSve devA
asyEvEtatsarvasya brahma muKaM karoti tasmAdasya sarvasya brAhmaRo muKam



3.9.1.[15]

aTEndram . indriyaM vE vIryamindramindriyeREva tadvIryeRa prajApatiH
punarAtmAnamApyAyayatendriyamenaM vIryamupasamAvartatendriyaM
vIryamanukamAtmano'kurutendriyeRo evEza etadvIryeRApyAyata indriyamenaM
vIryamupasamAvartata indriyaM vIryamanukamAtmanaH kurute



3.9.1.[16]

tadyadvESvadevamanu Bavati . kzatraM vA indro viSo viSve devA annAdyamevAsmA
etatpurastAtkaroti



3.9.1.[17]

aTa mArutam . viSo vE maruto BUmo vE viqBUmnEva tatprajApatiH
punarAtmAnamApyAyayata BUmEnamupasamAvartata BUmAnamanukamAtmano
'kuruta BUmno evEza etadApyAyate BUmEnamupasamAvartate
BUmAnamanukamAtmanaH kurute



3.9.1.[18]

tadyadEndramanu Bavati . kzatraM vA indro viSo viSve devA viSo vE maruto
viSEvEtatkzatraM paribfMhati tadidaM kzatramuBayato viSA paribfQam



3.9.1.[19]

aTEndrAgnam . tejo vA agnirindriyaM vIryamindra uBAByAmeva tadvIryAByAm
prajApatiH punarAtmAnamApyAyayatoBe enaM vIrye upasamAvartetAmuBe vIrye
anuke Atmano kurutoBAByAmvevEza etadvIryAByAmApyAyata uBe enaM vIrye
upasamAvartete uBe vIrye anuke AtmanaH kurute



3.9.1.[20]

aTa sAvitram . savitA vE devAnAM prasavitA taTo hAsmA ete savitfprasUtA eva sarve
kAmAH samfDyante



3.9.1.[21]

aTa vAruRamantata AlaBate . tadenaM
sarvasmAdvaruRapASAtsarvasmAdvaruRyAtpramuYcati



3.9.1.[22]

tasmAdyadi yUpEkAdaSinI syAt . AgneyamevAgnizWe
niyuYjyAdaTetarAnvyupanayeyuryaTApUrvam



3.9.1.[23]

yadyu paSvekAdaSinI syAt . Agneyameva yUpa AlaBerannaTetarAnyaTApUrvam



3.9.1.[24]

tAnyatrodIco nayanti . Agneyameva praTamaM nayantyaTetarAnyaTApUrvam


3.9.1.[25]

tAnyatra niviDyanti . Agneyameva praTamaM dakziRArDyaM
niviDyantyaTetarAnudIco'tinIya yaTApUrvam



3.9.1.[26]

tezAM yatra vapABiH pracaranti . AgneyasyEva praTamasya vapayA
pracarantyaTetarezAM yaTApUrvam



3.9.1.[27]

tEryatra pracaranti . AgneyenEva praTamena pracarantyaTetarEryaTApUrvam



3.9.2.


3.9.2.[1]

yatra vE yajYasya Siro'cidyata . tasya raso drutvApaH praviveza tenEvEtadrasenApaH
syandante tamevEtadrasaM syandamAnaM manyante



3.9.2.[2]

sa yadvasatIvarIracEti . tamevEtadrasamAhftya yajYe daDAti rasavantaM yajYaM
karoti tasmAdvasatIvarIracEti



3.9.2.[3]

tA vE sarvezu savanezu viBajati . sarvezvevEtatsavanezu rasaM daDAti sarvARi
savanAni rasavanti karoti tasmAtsarvezu viBajati



3.9.2.[4]

tA vE syandamAnAnAM gfhRIyAt . EdDi sa yajYasya rasastasmAtsyandamAnAnAM
gfhRIyAt



3.9.2.[5]

gopITAya vA etA gfhyante . sarvaM vA idamanyadilayati yadidaM kiM cApi yo'yam
pavate'TEtA eva nelayanti tasmAtsyandamAnAnAM gfhRIyAt


3.9.2.[6]

divA gfhRIyAt . paSyanyajYasya rasaM gfhRAnIti tasmAddivA gfhRIyAdetasmE vE
gfhRAti ya eza tapati viSveByo hyenA deveByo gfhRAti raSmayo hyasya viSve
devAstasmAddivA gfhRIyAddiveva vA eza tasmAdveva divA gfhRIyAt



3.9.2.[7]

etadDa vE viSve devAH . yajamAnasya gfhAnAgacanti sa yaH
purAdityasyAstamayAdvasatIvarIrgfhRAti yaTA
SreyasyAgamizyatyAvasaTenopakxptenopAsItEvaM tatta etadDaviH praviSanti ta
etAsu vasatIvarIzUpavasanti sa upavasaTaH



3.9.2.[8]

sa yasyAgfhItA aByastamiyAt . tatra prAyaScittiH kriyate yadi purejAnaH
syAnninAhyAdgfhRIyAddivA hi tasya tAH purA gfhItA Bavanti yadyu anIjAnaH syAdya
enamIjAna upAvasito vA paryavasito vA syAttasya ninAhyAdgfhRIyAddivA hi tasya tAH
purA gfhItA Bavanti



3.9.2.[9]

yadyu etaduBayaM na vindet . ulkuzImevAdAyopapareyAttAmuparyupari
DArayangfhRIyAdDiraRyaM voparyupari DArayangfhRIyAttadetasya rUpaM kriyate ya
eza tapati



3.9.2.[10]

aTAto gfhRAtyeva . havizmatIrimA Apa iti yajYasya hyAsu rasaH prAviSattasmAdAha
havizmatIrimA Apa iti havizmAnAvivAsatIti havizmAnhyenA yajamAna AvivAsati
tasmAdAha havizmAnAvivAsatIti



3.9.2.[11]

havizmAndevo aDvara iti . aDvaro vE yajYastadyasmE yajYAya gfhRAti taM
havizmantaM karoti tasmAdAha havizmAndevo aDvara iti



3.9.2.[12]

havizmAnastu sUrya iti . etasmE vE gfhRAti ya eza tapati viSveByo hyenA deveByo
gfhRAti raSmayo hyasya viSve devAstasmAdAha havizmAnastu sUrya iti


3.9.2.[13]

tA Ahftya jaGanena gArhapatyaM sAdayati . agnervo'pannagfhasya sadasi
sAdayAmItyagnervo'nArtagfhasya sadasi sAdayAmItyevEtadAhATa yadAgnIzomIyaH
paSuH saMtizWate'Ta pariharati vyutkrAmatetyAhAgreRa havirDAne yajamAna Aste tA
Adatte



3.9.2.[14]

sa dakziRena nizkrAmati . tA dakziRAyAM SroRO sAdayatIndrAgnyorBAgaDeyI sTeti
viSveByo hyenA deveByo gfhRAtIndrAgnI hi viSve devAstAH punarAhftyAgreRa patnIM
sAdayati sa jaGanena patnIM paryetya tA Adatte



3.9.2.[15]

sa uttareRa nizkrAmati . tA uttarAyAM SroRO sAdayati mitrAvaruRayorBAgaDeyI
sTeti nEvaM sAdayedatiriktametannEvaM sampatsampadyata indrAgnyorBAgaDeyI
sTetyeva brUyAttadevAnatiriktaM taTA sampatsampadyate



3.9.2.[16]

guptyE vA etAH parihriyante . agniH purastAdaTEtAH samantaM palyaNgyante nAzwrA
rakzAMsyapaGnatyastA AgnIDre sAdayati viSvezAM devAnAM BAgaDeyI sTeti
tadAsu viSvAndevAntsaMveSayatyete vE vasatAM varaM tasmAdvasatIvaryo nAma vasatAM
ha vE varaM Bavati ya evametadveda



3.9.2.[17]

tAni vA etAni sapta yajUMzi Bavanti . caturBirgfhRAtyekena jaGanena gArhapatyaM
sAdayatyekena pariharatyekenAgnIDre tAni sapta yatra vE vAcaH prajAtAni candAMsi
saptapadA vE tezAM parArDyA SakvaryetAmaBisampadaM tasmAtsapta yajUMzi
Bavanti



3.9.3.


3.9.3.[1]

tAntsampraboDayanti . te'pa upaspfSyAgnIDramupasamAyanti ta AjyAni gfhRate
gfhItvAjyAnyAyantyAsAdyAjyAni


3.9.3.[2]

aTa rAjAnamupAvaharati . iyaM vE pratizWA janUrAsAm
prajAnAmimAmevEtatpratizWAmaByupAvaharati tamasyE tanute tamasyE janayati



3.9.3.[3]

antareReza upAvaharati . yajYo vA anastannveva yajYAnna bahirDA karoti grAvasu
sammuKezvaDinidaDAti kzatraM vE somo viSo grAvARaH
kzatramevEtadviSyaDyUhati tadyatsammuKA Bavanti viSamevEtatsammuKAM
kzatriyamaByavivAdinIM karoti tasmAtsammuKA Bavanti



3.9.3.[4]

sa upAvaharati . hfde tvA manase tveti yajamAnasyEtatkAmAyAha hfdayena hi manasA
yajamAnastaM kAmaM kAmayate yatkAmyA yajate tasmAdAha hfde tvA manase tveti



3.9.3.[5]

dive tvA sUryAya tveti . devalokAya tvetyevEtadAha yadAha dive tveti sUryAya tveti
deveByastvetyevEtadAhorDvamimamaDvaraM divi devezu hotrA yacetyaDvaro vE
yajYa UrdvamimaM yajYaM dive devezu DehItyevEtadAha



3.9.3.[6]

soma rAjanviSvAstvaM prajA upAvaroheti . tadenamAsAM prajAnAmADipatyAya
rAjyAyopAvaharati



3.9.3.[7]

aTAnusfjyopatizWate . viSvAstvAM prajA upAvarohantvityayaTAyaTamiva vA
etatkaroti yadAha viSvAstvaM prajA upAvaroheti kzatraM vE somastatpApavasyasaM
karoti tadDedamanu pApavasyasaM kriyate'TAtra yaTAyaTaM karoti yaTApUrvaM
yadAha viSvAstvAM prajA upAvarohantviti tadenamABiH prajABiH pratyavarohayati
tasmAdu kzatriyamAyantamimAH prajA viSaH pratyavarohanti tamaDastAdupAsata
upasanno hotA prAtaranuvAkamanuvakzyanBavati



3.9.3.[8]

aTa samiDamaByAdaDadAha . deveByaH prAtaryAvaByo'nubrUhIti candAMsi vE
devAH prAtaryAvARaScandAMsyanuyAjA deveByaH prezya devAnyajeti vA
anuyAjEScaranti


3.9.3.[9]

tadu hEka AhuH . deveByo'nubrUhIti tadu taTA na brUyAccandAMsi vE devAH
prAtaryAvARaScandAMsyanuyAjA deveByaH prezya devAnyajeti vA anuyAjEScaranti
tasmAdu brUyAddeveByaH prAtaryAvaByo'nubrUhItyeva



3.9.3.[10]

aTa yatsamiDamaByAdaDAti . candAMsyevEtatsamindDe'Ta yadDotA
prAtaranuvAkamanvAha candAMsyevEtatpunarApyAyayatyayAtayAmAni karoti
yAtayAmAni vE devEScandAMsi candoBirhi devAH svargaM lokaM samASnuvata na vA
atra stuvate na SaMsanti taccandAMsyevEtatpunarApyAyayatyayAtayAmAni karoti
tErayAtayAmEryajYaM tanvate tasmAdDotA prAtaranuvAkamanvAha



3.9.3.[11]

tadAhuH . kaH prAtaranuvAkasya pratigara iti jAgradDEvADvaryurupAsIta sa
yannimizati sa hEvAsya pratigarastadu taTA na kuryAdyadi nidrAyAdapi kAmaM
svapyAtsa yatra hotA prAtaranuvAkaM paridaDAti tatpracaraRIti srugBavati tasyAM
caturgfhItamAjyaM gfhItvA juhoti



3.9.3.[12]

yatra vE yajYasya Siro'cidyata . tasya raso drutvApaH praviveSa tamadaH
pUrvedyurvasatIvarIBirAharatyaTa yo'tra yajYasya rasaH pariSizwastamevEtadacEti



3.9.3.[13]

yadDEvEtAmAhutiM juhoti . etamevEtadyajYasya rasamaBiprastfRIte tamArundDe
yABya u cEvEtAM devatABya AhutiM juhoti tA evEtatprIRAti tA asmE tfptAH prItA
etaM yajYasya rasaM saMnamanti



3.9.3.[14]

sa juhoti . SfRotvagniH samiDA havaM ma iti SfRotu ma idamagniranu me
jAnAtvityevEtadAha SfRvantvApo DizaRASca devIriti SfRvantu ma idamApo'nu me
jAnantvityevEtadAha SrotA grAvARo viduzo na yajYamiti SfRvantu ma idaM grAvARo'nu
me jAnantvityevEtadAha viduzo na yajYamiti vidvAMso hi grAvARaH SfRotu devaH
savitA havaM me svAheti SfRotu ma idaM devaH savitAnu me jAnAtvityevEtadAha savitA
vE devAnAM prasavitA tatsavitfprasUta evEtadyajYasya rasamacEti



3.9.3.[15]

aTAparaM caturgfhItamAjyaM gfhItvA . udaNprayannAhApa izya hotarityapa ica
hotarityevEtadAha tadyadato hotAnvAhEtamevEtadyajYasya rasamaBiprastfRIte
tamArundDa etAnu cEvEtadanutizWate nedenAnantarA nAzwrA rakzAMsi hinasanniti



3.9.3.[16]

aTa samprezyati . mEtrAvaruRasya camasADvaryavehi nezwaH
patnIrudAnayEkaDanina etAgnIccAtvAle vasatIvarIBiH pratyupatizWAsE
hotfcamasena ceti samprEza evEzaH



3.9.3.[17]

ta udaYco nizkrAmanti . jaGanena cAtvAlamagreRAgnIDraM sa yasyAM tato diSyApo
Bavanti tadyanti te vE saha patnIBiryanti tadyatsaha patnIBiryanti



3.9.3.[18]

yatra vE yajYasya Siro'cidyata . tasya raso drutvApaH praviveSa tamete ganDarvAH
somarakzA jugupuH



3.9.3.[19]

te ha devA UcuH . iyamu nveveha nAzwrA yadime ganDarvAH kaTaM nvimamaBaye
'nAzwre yajYasya rasamAharemeti



3.9.3.[20]

te hocuH . yozitkAmA vE ganDarvAH saha patnIBirayAma te patnIzveva ganDarvA
garDizyantyaTEtamaBaye'nAzwre yajYasya rasamAharizyAma iti



3.9.3.[21]

te saha patnIBirIyuH . te patnIzveva ganDarvA jagfDuraTEtamaBaye nAzwre
yajYasya rasamAjahruH



3.9.3.[22]

taTo evEza etat . mahEva patnIBireti te patnIzveva ganDarvA
gfDyantyaTEtamaBaye'nAzwre yajYasya rasamAharati


3.9.3.[23]

so'po'Bijuhoti . etAM ha vA AhutiM hftAmeza yajYasya rasa upasameti tAm
pratyuttizWati tamevEtadAvizkftya gfhRAti



3.9.3.[24]

yadvevEtAmAhutiM juhoti . etamevEtadyajYasya rasamaBiprastfRIte tamArundDe
tamapo yAcati yABya u cEvEtAM devatABya AhutiM juhoti tA evEtatprIRAti tA asmE
tfptAH prItA etaM yajYasya rasaM saMnamanti



3.9.3.[25]

sa juhoti . devIrApo apAMnapAditi devyo hyApastasmAdAha devIrApo apAMnapAditi yo
va Urmirhavizya iti yo va UrmiryajYiya ityevEtadAhendriyAvAnmadintama iti
vIryavAnityevEtadAha yadAhendriyAvAniti madintama iti svAdizWa ityevEtadAha taM
deveByo devatrA dattetyetadenA ayAcizwa yadAha taM deveByo devatrA datteti
SukrapeBya iti satyaM vE SukraM satyapeBya ityevEtadAha yezAM BAga sTa
svAheti tezAmu hyeza BAgaH



3.9.3.[26]

aTa mEtrAvaruRacamasenEtAmAhutimapaplAvayati . kArzirasIti yaTA vA aNgAro
'gninA psAtaH syAdevamezAhutiretayA devatayA psAtA Bavati rAjAnaM vA
etABiradBirupasrakzyanBavati yA etA mEtrAvaruRacamase vajro vA AjyaM retaH
somo nedvajreRAjyena retaH somaM hinasAnIti tasmAdvA apaplAvayati



3.9.3.[27]

aTa gfhRAti . samudrasya tvAkzityA unnayAmItyApo vE samudro'psvevEtadakzitiM
daDAti tasmAdApa etAvati Boge BujyamAne na kzIyante
tadanvekaDanAnunnayanti tadanu pAnnejanAn



3.9.3.[28]

tadyanmEtrAvaruRacamasena gfhRAti . yatra vE deveByo yajYo
'pAkrAmattametaddevAH prEzEreva prEzamEcanpurorugBiH
prArocayannividBirnyavedayaMstasmAnmEtrAvaruRacamasena gfhRAti



3.9.3.[29]

ta Ayanti . pratyupatizWate'gnIccAtvAle vasatIvarIBiSca hotfcamasena ca sa
uparyupari cAtvAlaM saMsparSayati vasatIvarISca mEtrAvaruRacamasaM ca samApo
adBiragmata samozaDIBirozaDIriti yaScAsO pUrvedyurAhfto yajYasya raso
yaScAdyAhftastamevEtaduBayaM saMsfjati



3.9.3.[30]

tadDEke . eva mEtrAvaruRacamase vasatIvarIrnayantyA
mEtrAvaruRacamasAdvasatIvarIzu yaScAsO pUrvedyurAhfto yajYasya raso
yaScAdyAhftastamevEtaduBayaM saMsfjAma iti vadantastadu taTA na kuryAdyadvA
ADavanIye samavanayati tadevEza uBayo yajYasya rasaH saMsfjyate'Ta hotfcamase
vasatIvarIrgfhRAti nigrAByAByastadyaduparyupari cAtvAlaM saMsparSayatyato vE
devA divamupodakrAmaMstadyajamAnamevEtatsvargyam
panTAnamanusaMKyApayati



3.9.3.[31]

ta Ayanti . taM hotA pfcatyaDvaryo'verapA ityavido'pA ityevEtadAha tam
pratyAhoteva naMnamurityavidamaTo me'naMsatetyevEtadAha



3.9.3.[32]

sa yadyagnizwomaH syAt . yadi pracaraRyAM saMsravaH pariSizwo'laM homAya syAttaM
juhuyAdyadyu nAlaM homAya syAdaparaM caturgfhItamAjyaM gfhItvA juhoti yamagne
pftsu martyamavA vAjezu yaM junAH sa yantA SaSvatIrizaH svAhetyAgneyyA
juhotyagnirvA agnizwomastadagnAvagnizwomaM pratizWApayati martavatyA
puruzasammito vA agnizwoma evaM juhuyAdyadyagnizwomaH syAt



3.9.3.[33]

yadyukTyaH syAt . maDyamaM pariDimupaspfSettrayaH
pariDayastrIRyukTAnyetEru hi tarhi yajYaH pratitizWati yadyu atirAtro vA zoqaSI
vA syAnnEva juhuyAnna maDyamaM pariDimupaspfSetsamudyEva tUzRImetya
prapadyeta tadyaTAyaTaM yajYakratUnvyAvartayati



3.9.3.[34]

ayuNgAayuNgA ekaDanA Bavanti . trayo vA paYca vA paYca vA sapta vA nava vA nava
vEkAdaSa vEkAdaSa vA trayodaSa vA trayodaSa vA paYcadaSa vA dvandvamaha
miTunaM prajananamaTA Ta eza eko'tiricyate sa yajamAnasya
SriyamaByatiricyate sa vA ezAM saDanaM yo yajamAnasya SriyamaByatiricyate
tadyadezAM saDanaM tasmAdekaDanA nAma



3.9.4.


3.9.4.[1]

aTADizavaRe paryupaviSanti . aTAsyAM hiraRyaM baDnIte dvayaM vA idaM na
tftIyamasti satyaM cEvAnftaM ca satyameva devA anftaM manuzyA agniretasaM vE
hiraRyaM satyenAMSUnupaspfSAni satyena somaM parAhaRAnIti tasmAdvA asyAM
hiraRyaM baDnIte



3.9.4.[2]

aTa grAvARamAdatte . te vA ete'SmamayA grAvARo Bavanti devo vE somo divi hi
somo vftro vE soma AsIttasyEtacarIraM yadgirayo
yadaSmAnastacarIreREvEnametatsamarDayati kftsnaM karoti tasmAdaSmamayA
Bavanti Gnanti vA enametadyadaBizuRvanti tametena Gnanti taTAta udeti taTA
saMjIvati tasmAdaSmamayA grAvARo Bavanti



3.9.4.[3]

tamAdatte . devasya tvA savituH prasave'SvinorbAhuByAM pUzRo hastAByAmAdade
rAvAsIti savitA vE devAnAM prasavitA tatsavitfprasUta evEnametadAdatte
'SvinorbAhuByAmityaSvinAvaDvaryU tattayoreva bAhuByAmAdatte na svAByAm
pUzRo hastAByAmiti pUzA BAgaduGastattasyEva hastAByAmAdatte na svAByAM
vajro vA eza tasya na manuzyo BartA tametABirdevatABirAdatte



3.9.4.[4]

Adade rAvAsIti . yadA vA enametenABizuRvantyaTAhutirBavati yadAhutiM juhotyaTa
dakziRA dadAtyetadDyeza dvayaM rAsata AhutISca dakziRASca tasmAdAha rAvAsIti



3.9.4.[5]

gaBIramimamaDvaraM kfDIti . aDvaro vE yajYo mahAntamimaM yajYaM
kfDItyevEtadAhendrAya suzUtamamitIndro vE yajYasya devatA tasmAdAhendrAyeti
suzUtamamiti susutamamityevEtadAhottamena pavinetyeza vA uttamaH
paviryatsomastasmAdAhottamena pavinetyUrjasvantaM maDumantaM payasvantamiti
rasavantamityevEtadAha yadAhorjasvantaM maDumantaM payasvantamiti



3.9.4.[6]

aTa vAcaM yacati . devA ha vE yajYaM tanvAnAste'surarakzaseBya AsaNgAdbiBayAM
cakruste hocurupAMSu yajAma vAcaM yacAmeti ta upAMSvayajanvAcamayacan


3.9.4.[7]

aTa nigrAByA Aharati . tAsvenaM vAcayati nigrAByA sTa devaSrutastarpayata mA
mano me tarpayata vAcaM me tarpayata prARaM me tarpayata cakzurme tarpayata
SrotraM me tarpayatAtmAnaM me tarpayata prajAM me tarpayata paSUnme tarpayata
gaRAnme tarpayata gaRA me mA vitfzanniti raso vA ApastAsvevEtAmASizamASAste
sarvaM ca ma AtmAnaM tarpayata prajAM me tarpayata paSUnme tarpayata gaRAnme
tarpayata gaRA me mA vitfzanniti sa ya eza upAMSusavanaH sa vivasvAnAdityo
nidAnena so'syEza vyAnaH



3.9.4.[8]

tamaBimimIte . Gnanti vA enametadyadaBizuRvanti tametena Gnanti taTAta
udeti taTA saMjIvati yadveva mimIte tasmAnmAtrA manuzyezu mAtro yo cApyanyA
mAtrA



3.9.4.[9]

sa mimIte . indrAya tvA vasumate rudravata itIndro vE yajYasya devatA
tasmAdAhendrAya tveti vasumate rudravata iti tadindramevAnu vasUMSca
rudrAMScABajatIndrAya tvAdityavata iti tadindramevAnvAdityAnABajatIndrAya
tvABimAtiGna iti sapatno vA aBimAtirindrAya tvA sapatnaGna ityevEtadAha so
'syodDAro yaTA SrezWanyodDAra evamasyEza fte deveByaH



3.9.4.[10]

SyenAya tvA somaBfta iti . tadgAyatryE mimIte'gnaye tvA rAyaspozada ityagnirvE
gAyatrI tadgAyatryE mimIte sa yadgAyatrI Syeno BUtvA divaH somamAharattena mA
SyenaH somaBfttenEvAsyA etadvIryeRa dvitIyaM mimIte



3.9.4.[11]

aTa yatpaYca kftvo mimIte . saMvatsarasammito vE yajYaH paYca vA ftavaH
saMvatsarasya taM paYcaBirApnoti tasmAtpaYca kftvAM mimIte



3.9.4.[12]

tamaBimfSati . yatte soma divi jyotiryatpfTivyAM yadurAvantarikze tenAsmE
yajamAnAyoru rAye kfDyaDi dAtre voca iti yatra vA ezo'gre devAnAM havirbaBUva
tadDekzAM cakre mEva sarveRevAtmanA devAnAM havirBUvamiti sa
etAstisrastanUrezu lokezu vinyaDatta



3.9.4.[13]
tadvE devA aspfRvata . te'syEtenEvEtAstanUrApnuvantsa kftsna eva devAnAM
haviraBavattaTo evAsyEza etenEvEtAstanUrApnoti sa kftsna eva devAnAM
havirBavati tasmAdevamaBimfSati



3.9.4.[14]

aTa nigrAByABirupasfjati . Apo ha vE vftraM jaGnustenEvEtadvIryeRApaH
syandante tasmAdenAH syandamAnA na kiM cana pratiGArayati tA ha svameva vaSaM
ceruH kasmE nu vayaM tizWemahi yABirasmABirvftro hata iti sarvaM vA
idamindrAya tasTAnamAsa yadidaM kiM cApi yo'yaM pavate



3.9.4.[15]

sa indro'bravIt . sarvaM vE ma idaM tasTAnaM yadidaM kiM ca tizWaDvameva ma
iti tA hocuH kiM nastataH syAditi praTamaBakza eva vaH somasya rAjYa iti taTeti tA
asmA atizWanta tAstasTAnA urasi nyagfhRIta tadyadenA urasi nyagfhRIta
tasmAnnigrAByA nAma taTEvEtA etadyajamAna urasi nigfhRIte sa AsAmeza
praTamaBakzaH somasya rAjYo yannigrAByABirupasfjati



3.9.4.[16]

sa upasfjati . SvAtrA sTa vftratura iti SivA hyApastasmAdAha SvAtrA sTeti vftratura iti
vftraM hyetA aGnanrADogUrtA amftasya patnIrityamftA hyApastA devIrdevatremaM
yajYaM nayateti nAtra tirohitamivAstyupahUtAH somasya pibateti tadupahUtA eva
praTamaBakzaM somasya rAjYo Bakzayanti



3.9.4.[17]

aTa praharizyan . yaM dvizyAttaM manasA DyAyedamuzmA ahaM praharAmi na
tuByamiti yo nvevemaM mAnuzaM brAhmaRaM hanti taM nveva paricakzate'Ta kiM
ya etaM devI hi somo Gnanti vA enametadyadaBizuRvanti tametena Gnanti taTAta
udeti taTA saMjIvati taTAnenasyaM Bavati yadyu na dvizyAdapi tfRameva manasA
DyAyettaTo anenasyaM Bavati



3.9.4.[18]

sa praharati . mA BermA saMvikTA iti mA tvaM BEzIrmA saMvikTA amuzmA aham
praharAmi na tuByamityevEtadAhorjaM Datsveti rasaM DatsvetyevEtadAha DizaRe
vIqvI satI vIqayeTAmUrjaM daDATAmitome evEtatPalake Ahurityu hEka AhuH kiM
nu tatra yo'pyete Palake BindyAdime havE dyAvApfTivI
etasmAdvajrAdudyatAtsaMrejete tadAByAmevEnametaddyAvApfTivIByAM Samayati
taTeme SAnto na hinastyUrjaM daDATAmiti rasaM daDATAmityevEtadAha pApmA
hato na soma iti tadasya sarvaM pApmAnaM hanti


3.9.4.[19]

sa vE triraBizuRoti . triH samBarati caturnigrABamupEti taddaSa daSAkzarA vE
virAqvErAjaH somastasmAddaSa kftvaH sampAdayati



3.9.4.[20]

aTa yannigrABamupEti . yatra vA ezo'gre devAnAM havirbaBUva tadDemA diSo
'BidaDyAvABirdigBirmiTunena priyeRa DAmnA saMspfSeyeti tametaddevA
ABirdigBirmiTunena priyeRa DAmnA samasparSayanyannigrABamupAyaMstaTo
evEnameza etadABirdigBirmiTunena priyeRa DAmnA saMsparSayati
yannigrABamupEti



3.9.4.[21]

sa upEti . prAgapAgudagaDarAkzarvatastvA diSa ADAvantviti
tadenamABirdigBirmiTunena priyeRa DAmnA saMsparSayatyamba nizpara
samarIrvidAmiti yozA vA ambA yozA diSastasmAdAhAmba nizpareti samarIrvidAmiti
prajA vA arIH saM prajA jAnatAmityevEtadAha tasmAdyA api viwUramiva prajA Bavanti
sameva tA jAnate tasmAdAha samarIrvidAmiti



3.9.4.[22]

aTa yasmAtsomo nAma . yatra vA ezo'gre devAnAM havirbaBUva tadDekzAM cakre
mEva sarveRevAtmanA devAnAM havirBUvamiti tasya yA juzwatamA tanUrAsa
tAmapanidaDe tadvE devA aspfRvata te hocurupEvEtAM pravfhasva sahEva na etayA
havireDIti tAM dUra ivopaprAvfhata svA vE ma ezeti tasmAtsomo nAma



3.9.4.[23]

aTa yasmAdyajYo nAma . Gnanti vA enametadyadaBizuRvanti tadyadenaM janayanti
sa tAyamAno jAyate sa yanjAyate tasmAdyaYjo yaYjo havE nAmEtadyadyajYa iti



3.9.4.[24]

tatrEtAmapi vAcamuvAda . tvamaNga praSaMsizo devaH SavizWa martyaM na
tvadanyo maGavannasti marqitendra bravImi te vaca iti martyo
hEvEtadBavannuvAca tvameveto janayitAsi nAnyastvaditi



3.9.4.[25]

aTa nigrAByAByo grahAnvigfhRate . Apo ha vE vftraM jaGnustenEvEtadvIryeRApaH
syandante syandamAnAnAM vE vasatIvarIrgfhRAti vasatIvarIByo nigrAByA
nigrAbyAByo grahAnvigfhRate tenEvEtadvIryeRa grahAnvigfhRate hotfcamasAdyozA
vA fgGotA yozAyE vA imAH prajAH prajAyante tadenametasyE yozAyA fco hotuH
prajanayati tasmAdDotfcamasAt


4.1.1.[1]

prARo ha vA asyopAMSuH . vyAna upAMSusavana udAna evAntaryAmaH



4.1.1.[2]

aTa yasmAdupAMSurnAma . aMSurvE nAma grahaH sa prajApatistasyEza
prARastadyadasyEza prARastasmAdupAMSurnAma



4.1.1.[3]

taM bahizpavitrAdgfhRAti . parAYcamevAsminnetatprARaM daDAti so'syAyaM parANeva
prARo nirardati tamaMSuBiH pAvayati pUto'saditi zaqBiH pAvayati zaqvA ftava
ftuBirevEnametatpAvayati



4.1.1.[4]

tadAhuH . yadAMSuBirupAMSu punAti sarve somAH pavitrapUtA aTa kenAsyAMSavaH pUtA
BavantIti



4.1.1.[5]

tAnupanivapati . yatte somAdAByaM nAma jAgfvi tasmE te soma somAya svAheti
tadasya svAhAkAreREvAMSavaH pUtA Bavanti sarvaM vA eza grahaH sarvezAM hi
savanAnAM rUpam



4.1.1.[6]

devA ha vE yajYaM tanvAnAH . te'surarakzaseBya AsaNgAdbiBayAM cakruste hocuH
saMsTApayAma yajYaM yadi no'surarakzakAnyAsajeyuH saMsTita eva no yajYaH syAditi



4.1.1.[7]

te prAtaHsavana eva . sarvaM yajYaM samasTApayannetasminneva grahe yajuzwaH
praTame stotre sAmataH praTame Sastra fktastena saMsTitenEvAta UrDvaM
yajYenAcarantsa ezo'pyetarhi taTEva yajYaH saMtizWata etasminneva grahe
yajuzwaH praTame stotre sAmataH praTame Sastra fktastena saMsTitenEvAta UrDvaM
yajYena carati



4.1.1.[8]

sa vA azwO kftvo'BizuRoti . azwAkzarA vE gAyatrI GAyatraM prAtaH savanam
prAtaHsavanamevEtatkriyate



4.1.1.[9]

sa gfhRAti . vAcaspataye pavasveti prARo vE vAcaspatiH prARa eza grahastasmAdAha
vAcaspataye pavasveti vfzRo aMSuByAM gaBastipUta iti somAMSuByAM hyenam
pAvayati tasmAdAha vfzRo aMSuByAmiti gaBastipUta iti pARI vE gaBastI pARiByAM
hyenaM pAvayati



4.1.1.[10]

aTEkAdaSa kftvo'BizuRoti . ekAdaSAkzarA vE trizwuptrEzwuBaM mADyandinaM
savanaM mADyandinamevEtatsavanaM kriyate



4.1.1.[11]

sa gfhRAti . devo deveByaH pavasveti devo hyeza deveByaH pavate yezAM BAgo
'sIti tezAmu hyeza BAgaH



4.1.1.[12]

aTa dvAdaSa kftvo'BizuRoti . dvAdaSAkzarA vE jagatI jAgataM tftIyasavanaM
tftIyasavanamevEtatkriyate



4.1.1.[13]

sa gfhRAti . maDumatIrna izazkfDIti rasamevAsminnetaddaDAti
svadayatyevEnametaddeveByastasmAdeza hato na pUyatyaTa yajjuhoti
saMsTApayatyevEnametat



4.1.1.[14]

azwAvazwO kftvaH . brahmavarcasakAmasyABizuRuyAdityAhurazwAkzarA vE gAyatrI
brahma gAyatrI brahmavarcasI hEva Bavati


4.1.1.[15]

taccaturviMSatiM kftvo'BizutaM Bavati . caturviMSatirvE saMvatsarasyArDamAsAH
saMvatsaraH prajApatiH prajApatiryajYaH sa yAvAneva yajYo yAvatyasya mAtrA
tAvantamevEtatsaM sTApayati



4.1.1.[16]

paYcapaYca kftvaH . paSukAma syABizuRuyAdityAhuH pANktA paSavaH
paSUnhEvAvarundDe paYca vA ftavaH saMvatsarasya saMvatsaraH prajApatiH
prajApatiryajYaH sa yAvAneva yajYo yAvatyasya mAtrA tAvantamevEtatsaMsTApayati so
ezA mImAMsEvetaraM tveva kriyate



4.1.1.[17]

taM gfhItvA parimArzwi . nedvyavaScotaditi taM na sAdayati prARo hyasyEza
tasmAdayamasannaH prARaH saMcarati yadIttvaBicaredaTEnaM sAdayedamuzya tvA
prARaM sAdayAmIti taTAha tasminna punarasti yannAnusfjati teno aDvaryuSca
yajamAnaSca jyogjIvataH



4.1.1.[18]

aTo apyevEnaM daDyAt . amuzya tvA prARamapidaDAmIti taTAha tasminna
punarasti yanna sAdayati teno prARAnna loBayati



4.1.1.[19]

sa vA antareva santsvAheti karoti . devA ha vE biBayAM cakruryadvE naH purEvAsya
grahasya homAdasurarakzasAnImaM grahaM na hanyuriti tamantareva santaH
svAhAkAreRAjuhavustaM hutameva santamagnAvajuhavustaTo evEnameza
etadantareva santsvAhAkAreRa juhoti taM hutameva santamagnO juhoti



4.1.1.[20]

aTopanizkrAmati . urvantarikzamanvemItyantarikzaM vA anu
rakzaScaratyamUlamuBayataH paricinnaM yaTAyaM puruzo'mUla uBayataH
paricinno'ntarikzamanucaratyetadvE yajurbrahma rakzohA sa etena
brahmaRAntarikzamaBayamanAzwraM kurute



4.1.1.[21]

aTa varaM vfRIte . balavadDa vE devA etasya grahasya homaM prepsanti te'smA
etaM varaM samarDayanti kzipre na imaM grahaM juhavaditi tasmAdvaraM vfRIte



4.1.1.[22]

sa juhoti . svAMkfto'sIti prARo vA asyEza grahaH sa svayameva kftaH svayaM
jAtastasmAdAha svAMkfto'sIti viSveBya indriyeByo divyeByaH pArTiveBya iti
sarvAByo hyeza prajAByaH svayaM jAto manastvAzwviti prajApatirvE manaH
prajApatizwvASnutAmityevEtadAha svAhA tvA suBava sUryAyeti tadavaraM svAhAkAraM
karoti parAM devatAm



4.1.1.[23]

amuzminvA etamahOzIt . ya eza tapati sarvaM vA eza tadenaM sarvasyEva
parArDyaM karotyaTa yadavarAM devatAM kuryAtparaM svAhAkAraM syAdu
hEvAmuzmAdAdityAtparaM tasmAdavaraM svAhAkAraM karoti parAM devatAm



4.1.1.[24]

aTa hutvorDvaM grahamunmArzwi . parAYcamevAsminnetatprARaM
daDAtyaTottAnena pARinA maDyame pariDO prAgupamArzwi
parAYcamevAsminnetatprARaM daDAti deveByastvA marIcipeBya iti



4.1.1.[25]

amuzminvA etaM maRqale'hOzIt . ya eza tapati tasya ye raSmayaste devA
marIcipAstAnevEtatprIRAti ta enaM devAH prItAH svargaM lokamaBivahanti



4.1.1.[26]

tasya vA etasya grahasya . nAnuvAkyAsti na yAjyA taM mantreRa juhotyeteno hAsyEzo
'nuvAkyavAnBavatyetena yAjyavAnaTa yadyaBicaredyo'syAMSurASlizwaH
syAdbAhvorvorasi vA vAsasi vA taM juhuyAddevAMSo yasmE tveqe tatsatyamupariprutA
BaNgena hato'sO Paqiti yaTA ha vE hanyamAnAnAmapaDAvedevamezo
'BizUyamARAnAM skandati taTA ha tasya nEva DAvannApaDAvatpariSizyate yasmA
evaM karoti taM sAdayati prARAya tveti prARo hyasyEzaH



4.1.1.[27]

dakziRArDe hEke sAdayanti . etAM hyeza diSamanu saMcaratIti tadu taTA na
kuryAduttarArDa evEnaM sAdayenno hyetasyA AhuteH kA cana parAsti taM sAdayati
prARAya tveti prARo hyasyEzaH


4.1.1.[28]

aTopAMSusavanamAdatte . taM na daSABirna vivitreRopaspfSati yaTA hyadBiH
praRiktamevaM tadyadyaMSurASlizwaH syAtpARinEva
praDvaMsyodaYcamupanipAdayedvyAnAya tveti vyAno hyasyEzaH



4.1.2.[1]

prARo ha vA asyopAMSu . vyAna upAMSusavana udAna evAntaryAmaH



4.1.2.[2]

aTa yasmAdantaryAmo nAma . yo vE prARaH sa udAnaH sa
vyAnastamevAsminnetatparAYcaM prARaM daDAti yadupAMSu gfhRAti
tamevAsminnetatpratyaYcamudAnaM daDAti yadantaryAmaM gfhRAti so'syAyamudAno
'ntarAtmanyatastadyadasyEzo'ntarAtmanyato yadvEnenemAH prajA
yatAstasmAdantaryAmo nAma



4.1.2.[3]

tamantaHpavitrAdgfhRAti . pratyaYcamevAsminnetadudAnaM daDAti so'syAyamudAno
'ntarAtmanhita eteno hAsyApyupAMSurantaHpavitrAdgfhIto Bavati samAnaM
hyetadyadupAMSvantaryAmO prARodAnO hyeteno hEvAsyEzo'pItarezu
grahezvanAkzidBavati



4.1.2.[4]

aTa yasmAtsomaM pavitreRa pAvayati . yatra vE somaH svaM purohitaM bfhaspatiM
jijyO tasmE punardadO tena saMSaSAma tasminpunardaduzyAsEvAtiSizwameno
yadInnUnaM brahma jyAnAyABidaDyO



4.1.2.[5]

taM devAH pavitreRApAvayan . sa meDyaH pUto devAnAM haviraBavattaTo
evEnameza etatpavitreRa pAvayati sa meDyaH pUto devAnAM havirBavati



4.1.2.[6]

tadyadupayAmena grahA gfhyante . iyaM vA aditistasyA adaH prAyaRIyaM
havirasAvAdityaScarustadvE tatpureva sutyAyE sA heyaM devezu sutyAyAmapitvamIze
'stveva me'pi prasute BAga iti


4.1.2.[7]

te ha devA UcuH . vyAdizwo'yaM devatAByo yajYastvayEva grahA gfhyantAM
devatAByo hUyantAmiti taTeti so'syA eza prasute BAgaH



4.1.2.[8]

tadyadupayAmena grahA gfhyante . iyaM vA upayAma iyaM vA idamannAdyamupayacati
paSuByo manuzyeByo vanaspatiBya ito vA UrDvA devA divi hi devAH



4.1.2.[9]

tadyadupayAmena grahA gfhyante . anayEva tadgfhyante'Ta yadyonO sAdayatIyaM
vA asya sarvasya yonirasyE vA imAH prajAH prajAtAH



4.1.2.[10]

taM vA etam . reto BUtaM somamftvijo biBrati yadvA ayonO retaH sicyate pra vE
tanmIyate'Ta yadyonO sAdayatyasyAmeva tatsAdayati



4.1.2.[11]

prARodAnO ha vA asyEtO grahO . tayorudite'nyataraM juhotyanudite'nyataram
prARodAnayorvyAkftyE prARodAnAvevEtadvyAkaroti tasmAdetO samAnAveva santO
nAnevAcakzate prARa iti codAna iti ca



4.1.2.[12]

ahorAtre ha vA asyEtO grahO . tayorudite'nyataraM juhotyanudite
'nyataramahorAtrayorvyAkftyA ahorAtre evEtadvyAkaroti



4.1.2.[13]

ahaH santamupASum . taM rAtrO juhotyaharevEtadrAtrO daDAti tasmAdapi
sutamiSrAyAmupEva kiMcitKyAyate



4.1.2.[14]

rAtriM santamantaryAmam . tamudite juhoti rAtrimevEtadahandaDAti teno
hAsAvAditya udyannevemAH prajA na pradahati tenemAH prajAstrAtAH


4.1.2.[15]

aTAto gfhRAtyeva . upayAmagfhIto'sItyukta upayAmasya banDurantaryaca
maGavanpAhi somamitIndro vE maGavAnindro yajYasya netA tasmAdAha
maGavanniti pAhi somamiti gopAya somamityevEtadAhoruzya rAya ezo yajasveti
paSavo vE rAyo gopAya paSUnityevEtadAhezo yajasveti prajA vA izastA
evEtadyAyajUkAH karoti tA imAH prajA yajamAnA arcantyaH SrAmyantyaScaranti



4.1.2.[16]

antaste dyAvApfTivI daDAmi . antardaDAmyurvantarikzaM sajUrdeveBiravarEH
parESceti tadenaM vESvadevaM karoti tadyadenenemAH prajAH
prARatyaScodanatyaScAntarikzamanucaranti tena vESvadevo'ntaryAme
maGavanmAdayasvetIndro vE maGavAnindro yajYasya netA tasmAdAha
maGavannityaTa yadantarantariti gfhRAtyantastvAtmandaDa ityevEtadAha



4.1.2.[17]

taM gfhItvA parimArzwi . nedvyavaScotaditi taM na sAdayatyudAno hyasyEza
tasmAdayamasanna udAnaH saMcarati yadIttvaBicaredaTEnaM sAdayedamuzya
tvodAnaM sAdayAmIti



4.1.2.[18]

sa yadyupAMSuM sAdayet . aTEnaM sAdayedyadyupAMSuM na sAdayennEnaM
sAdayedyadyupAMSumapidaDyAdapyenaM daDyAdyadyupAMSu
nApidaDyAnnEnamapidaDyAdyaTopAMSoH karma taTEtasya samAnaM
hyetadyadupAMSvantaryAmO prARodAnO hi



4.1.2.[19]

tA u ha carakAH . nAnEva mantrAByAM juhvati prARodAnO vA asyEtO nAnAvIryO
prARodAnO kurma iti vadantastadu taTA na kuryAnmohayanti ha te yajamAnasya
prARodAnAvapIdvA enaM tUzRIM juhuyAt



4.1.2.[20]

sa yadvA upAMSu mantreRa juhoti . tadevAsyEzo'pi mantreRa huto Bavati kimu
tattUzRIM juhuyAtsamAnaM hyetadyadupAMSvantaryAmO prARodAnO hi



4.1.2.[21]
sa yenEvopAMSuM mantreRa juhoti . tenEvEtaM mantreRa juhoti svAMkfto'si
viSveBya indriyeByo divyeByaH pArTiveByo manastvAzwu svAhA suBava
sUryAyetyukto yajuzo banDuH



4.1.2.[22]

aTa hutvAvAYcaM grahamavamArzwi . idaM vA upAMSuM
hutvorDvamunmArzwyaTAtrAvAYcamavamArzwi pratyaYcamevAsminnetadudAnaM
daDAti



4.1.2.[23]

aTa nIcA pARinA . maDyame pariDO pratyagupamArzwIdaM vA upAMSu
hutvottAnena pARinA maDyame pariDO prAgupamArzwyaTAtra nIcA pARinA
maDyame pariDO pratyagupamArzwi pratyaYcamevAsminnetadudAnaM daDAti
deveByastvA marIcipeBya iti so'sAveva banDuH



4.1.2.[24]

taM pratyAkramya sAdayati . udAnAya tvetyudAno hyasyEza tAni vE saMspfzwAni
sAdayati prARodAnAvevEtatsaMsparSayati prARodAnAntsaMdaDAti



4.1.2.[25]

tAni vA aniNgyamAnAni Sere . A tftIyasavanAttasmAdime manuzyAH svapanti tAni
punastftIyasavane prajujyante tasmAdime manuzyAH suptvA prabuDyante te
'niSitAScarAcarA yajYasyEvEtadviDAmanu vaya iva ha vE yajYo viDIyate
tasyopAMSvantaryAmAveva pakzAvAtmopAMSusavanaH



4.1.2.[26]

tAni vA aniNgyamAnAni Sere . A tftIyasavanAttAyate yajYa eti vE tadyattAyate
tasmAdimAni vayAMsi vigfhya pakzAvanAyuvAnAni patanti tAni punastftIyasavane
prayujyante tasmAdimAni vayAMsi samAsaM pakzAvAyuvAnAni patanti
yajYasyEvEtadviDAmanu



4.1.2.[27]

iyaM ha vA upAMSuH . prARo hyupAMSurimAM hyeva
prARannaBiprARityasAvevAntaryAma
udAno hyantaryAmo'muM hyeva
lokamudanannaByudanityantarikzamevopAMSusavano vyAno hyupAMSusavano
'ntarikzaM hyeva vyanannaBivyaniti


4.1.3.[1]

vAgGa vA asyEndravAyavaH . etannvaDyAtmamindro ha yatra vftrAya vajram
prajahAra so'balIyAnmanyamAno nAstfzItIva biByannilayAM cakre tadevApi devA
apanyalayanta



4.1.3.[2]

te ha devA UcuH . na vE hataM vftraM vidma na jIvaM hanta na eko vettu yadi hato vA
vftro jIvati veti



4.1.3.[3]

te vAyumabruvan . ayaM vE vAyuryo'yaM pavate vAyo tvamidaM vidDi yadi hato vA
vftro jIvati vA tvaM vE na ASizwo'si yadi jIvizyati tvameva kzipram
punarAgamizyasIti



4.1.3.[4]

sa hovAca . kiM me tataH syAditi praTamavazawkAra eva te somasya rAjYa iti
taTetyeyAya vAyuredDataM vftraM sa hovAca hato vftro yadDate kuryAta tatkuruteti



4.1.3.[5]

te devA aByasfjyanta . yaTA vittiM vetsyamAnA evaM sa yameko'laBata sa
ekadevatyo'BavadyaM dvO sa dvidevatyo yaM bahavaH sa bahudevatyastadyadenam
pAtrErvyagfhRata tasmAdgrahA nAma



4.1.3.[6]

sa ezAmApUyat . sa enAMcuktaH pUtiraBivavO sa nAlamAhutyA Asa nAlaM BakzAya



4.1.3.[7]

te devA vAyumabruvan . vAyavimaM no vivAhImaM naH svadayeti sa hovAca kiM me
tataH syAditi tvayEvEtAni pAtrARyAcakzIranniti taTeti hovAca yUyaM tu me
sacyupavAteti



4.1.3.[8]
tasya devAH . yAvanmAtramiva ganDasyApajaGnustaM paSuzvadaDuH sa eza
paSuzu kuRapaganDastasmAtkuRapaganDAnnApigfhRIta somasya hEza rAjYo
ganDaH



4.1.3.[9]

no eva nizWIvet . tasmAdyadyapyAsakta iva manyetABivAtaM parIyAcrIrvE somaH
pApmA yakzmaH sa yaTA SreyasyAyati pApIyAnpratyavarohedevaM hAsmAdyakzmaH
pratyavarohati



4.1.3.[10]

aTetaraM vAyurvyavAt . tadasvadayattato'lamAhutyA AsAlaM BakzAya tasmAdetAni
nAnAdevatyAni santi vAyavyAnItyAcakzate so'syEza praTamavazawkAraSca somasya
rAjYa etAnyu enena pAtrARyAcakzate



4.1.3.[11]

indro ha vA IkzAM cakre . vAyurvE no'sya yajYasya BUyizWaBAgyasya
praTamavazawkAraSca somasya rAjYa etAnyu enena pAtrARyAcakzate
hantAsminnapitvamicA iti



4.1.3.[12]

sa hovAca . vAyavA mAsmingrahe Bajeti kiM tataH syAditi niruktameva vAgvadediti
niruktaM cedvAgvadedA tvA BajAmIti tata eza EndravAyavo graho'BavadvAyavyo
hEva tataH purA



4.1.3.[13]

sa indro'bravIt . arDaM me'sya grahasyeti turIyameva ta iti vAyurarDameva ma
itIndrasturIyameva ta iti vAyuH



4.1.3.[14]

tO prajApatiM pratipraSnameyatuH . sa prajApatirgrahaM dveDA cakAra sa hovAcedaM
vAyorityaTa punararDaM dveDA cakAra sa hovAcedaM vAyoritIdaM tavetIndra
turIyameva BAjayAM cakAra yadvE caturTaM tatturIyaM tata eza EndraturIyo graho
'Bavat



4.1.3.[15]
tasya vA etasya grahasya . dve purorucO vAyavyEva eva pUrva EndravAyava uttaro
dve anuvAkye vAyavyEva pUrvEndravAyavyuttarA dvO prEzO vAyavya eva pUrva
EndravAyava uttaro dve yAjye vAyavyEva pUrvEndravAyavyuttarEvamenaM turIyaM
turIyameva BAjayAM cakAra



4.1.3.[16]

sa hovAca . turIyaMturIyaM cenmAmabIBajusturIyameva tarhi vANniruktaM
vadizyatIti tadetatturIyaM vAco niruktaM yanmanuzyA vadantyaTEtatturIyaM vAco
'niruktaM yatpaSavo vadantyaTEtatturIyaM vAco'niruktaM yadvayAMsi
vadantyaTEtatturIyaM vAco'niruktaM yadidaM kzudraM sarIsfpaM vadati



4.1.3.[17]

tasmAdetadfzIRAByanUktam . catvAri vAkparimitA padAni tAni vidurbrAhmaRA ye
manIziRaH guhA trIRi nihitA neNgayanti turIyaM vAco manuzyA vadantIti



4.1.3.[18]

aTAto gfhRAtyeva . A vAyo BUza SucipA upa naH sahasraM te niyuto viSvavAra upo te
anDo madyamayAmi yasya deva daDize pUrvapeyaM vAyave tveti



4.1.3.[19]

aTApagfhya punarAnayati . indravAyU ime sutA upa prayoBirAgatamindravo
vAmuSanti hi upayAmagfhIto'si vAyava indravAyuByAM tvEza te yoniH sajozoByAM
tveti sAdayati sa yadAha sajozoByAM tveti yo vE vAyuH sa indro ya indraH sa
vAyustasmAdAhEza te yoniH sajozoByAM tveti



4.1.4.[1]

kratUdakzO ha vA asya mitrAvaruRO . etannvaDyAtmaM sa yadeva manasA
kAmayata idaM me syAdidaM kurvIyeti sa eva kraturaTa yadasmE tatsamfDyate sa
dakzo mitra eva kraturvaruRo dakzo brahmEva mitraH kzatraM varuRo'BigantEva
brahma kartA kzatriyaH



4.1.4.[2]

te hEte agre nAnevAsatuH . brahma ca kzatraM ca tataH Sa SAkEva brahma mitra fte
kzatrAdvaruRAtsTAtum



4.1.4.[3]

na kzatraM varuRaH . fte brahmaRo mitrAdyadDa kiM ca varuRaH karma cakre
'prasUtaM brahmaRA mitreRa na hEvAsmE tatsamAnfDe



4.1.4.[4]

sa kzatraM varuRaH . brahma mitramupamantrayAM cakra upa mAvartasva
saMsfjAvahE purastvA karavE tvatprasUtaH karma karavA iti taTeti tO samasfjetAM
tata eza mEtrAvaruRo graho'Bavat



4.1.4.[5]

so eva puroDA . tasmAnna brAhmaRaH sarvasyeva kzatriyasya puroDAM kAmayeta
saM hyetO sfjete sukftaM ca duzkftaM ca no eva kzatriyaH sarvamiva brAhmaRam
purodaDIta saM hyevEtO sfjete kukftaM ca duzkftaM ca sa yattato varuRaH karma
cakre prasUtaM brahmaRA mitreRa saM hEvAsmE tadAnfDe



4.1.4.[6]

tattadavakxptameva . yadbrAhmaRo'rAjanyaH syAdyadyu rAjAnaM laBeta samfdDaM
tadetadDa tvevAnavakxptaM yatkzatriyo'brAhmaRo Bavati yadDa kiM ca karma
kurute prasUtaM brahmaRA mitreRa na hEvAsmE tatsamfDyate tasmAdu kzatriyeRa
karma karizyamARenopasartavya eva brAhmaRaH saM hEvAsmE tadbrahmaprasUtaM
karmarDyate



4.1.4.[7]

aTAto gfhRAtyeva . ayaM vAM mitrAvaruRA sutaH soma ftAvfDA mamediha SrutaM
havamupayAmagfhIto'si mitrAvaruRAByAM tveti



4.1.4.[8]

taM payasA SriRAti . tadyatpayasA SrIRAti vftro vE soma AsIttaM yatra devA aGnaMstam
mitramabruvaMstvamapi haMsIti sa na cakame sarvasya vA ahaM mitramasmi na
mitraM sannamitro BavizyAmIti taM vE tvA yajYAdantarezyAma ityahamapi hanmIti
hovAca tasmAtpaSavo'pAkrAmanmitraM sannamitro'BUditi sa paSuBirvyArDyata
tametaddevAH paSuBiH samArDayanyatpayasASrIRaMstaTo evEnameza etatpaSuBiH
samarDayati yatpayasA SrIRAti



4.1.4.[9]

tadAhuH . SaSvadDa nEva cakame hantumiti tadyadevAtra payastanmitrasya soma
eva varuRasya tasmAtpayasA SrIRAti



4.1.4.[10]

sa SrIRAti . rAyA vayaM sasavAMso madema havyena devA yavasena gAvaH tAM Denum
mitrAvaruRA yuvaM no viSvAhA DattamanapasPurantImeza te yonirftAyuByAM tveti
sAdayati sa yadAhartAyuByAM tveti brahma vA ftaM brahma hi mitro brahmo hyftaM
varuRa evAyuH saMvatsaro hi varuRaH saMvatsara AyustasmAdAhEza te yoni ftAyuByAM
tveti



4.1.5.[1]

SrotraM ha vA asyASvinaH . tasmAtsarvataH parihAraM Bakzayati sarvato hyanena
SrotreRa SfRoti yatra vE Bfgavo vANgiraso vA svargaM lokaM samASnuvata taccyavano
vA BArgavaScyavano vANgirasastadeva jIrRiH kftyArUpo jahe



4.1.5.[2]

SaryAto ha vA idaM mAnavo grAmeRa cacAra . sa tadeva prativeSo niviviSe tasya
kumArAH krIqanta imaM jIrRiM kftyArUpamanarTyaM manyamAnA lozwErvipipizuH



4.1.5.[3]

sa SAryAteByaScukroDa . teByo'saMjYAM cakAra pitEva putreRa yuyuDe BrAtA
BrAtrA



4.1.5.[4]

SaryAto ha vA IkzAM cakre . yatkimakaraM tasmAdidamApadIti sa
gopAlAMScAvipAlAMSca saMhvayitavA uvAca



4.1.5.[5]

sa hovAca . ko vo'dyeva kiMcidadrAkzIditi te hocuH puruza evAyaM jIrRiH kftyArUpaH
Sete tamanarTyaM manyamAnAH kumArA lozwErvyapikzanniti sa vidAM cakAra sa vE
cyavana iti



4.1.5.[6]

sa raTaM yuktvA . sukanyAM SAryAtImupADAya prasizyanda sa AjagAma yatrarzirAsa
tat


4.1.5.[7]

sa hovAca . fze namaste yannAvedizaM tenAhiMsizamiyaM sukanyA tayA te'pahnuve
saMjAnItAM me grAma iti tasya ha tata eva grAmaH saMjajYe sa ha tata eva SaryAto
mAnava udyuyuje nedaparaM hinasAnIti



4.1.5.[8]

aSvinO ha vA idaM BizajyantO ceratuH . tO sukanyAmupeyatustasyAm
miTunamIzAte tanna jajYO



4.1.5.[9]

tO hocatuH . sukanye kamimaM jIrRiM kftyArUpamupaSeza AvAmanuprehIti sA hovAca
yasmE mAM pitAdAnnEvAhaM taM jIvantaM hAsyAmIti tadDAyamfzirAjajYO



4.1.5.[10]

sa hovAca . sukanye kiM tvEtadavocatAmiti tasmA etadvyAcacakze sa ha vyAKyAta
uvAca yadi tvEtatpunarbruvataH sA tvaM brUtAnna vE susarvAviva sTo na
susamfdDAvivATa me patiM nindaTa iti tO yadi tvA bravataH kenAvamasarvO svaH
kenAsamfdDAviti sA tvaM brUtAtpatiM nu me punaryuvARaM kurutamaTa vAM
vakzyAmIti tAM punarupeyatustAM hEtadevocatuH



4.1.5.[11]

sA hovAca . na vE susarvAviva sTo na susamfdDAvivATa me patiM nindaTa iti tO
hocatuH kenAvamasarvO svaH kenAsamfdDAviti sA hovAca patiM nu me punaryuvARaM
kurutamaTa vAM vakzyAmIti



4.1.5.[12]

tO hocatuH . etaM hradamaByavahara sa yena vayasA kamizyate tenodEzyatIti taM
hradamaByavajahAra sa yena vayasA cakame tenodeyAya



4.1.5.[13]

tO hocatuH . sukanye kenAvamasarvO svaH kenAsamfdDAviti tO harzireva
pratyuvAca kurukzetre'mI devA yajYaM tanvate te vAM yajYAdantaryanti tenAsarvO
sTastenAsamfdDAviti tO ha tata evASvinO preyatustAvAjagmaturdevAnyajYaM
tanvAnAntstute bahizpavamAne


4.1.5.[14]

tO hocatuH . upa nO hvayaDvamiti te ha devA Ucurna vAmupahvayizyAmahe bahu
manuzyezu saMsfzwamacArizwaM BizajyantAviti



4.1.5.[15]

tO hocatuH . viSIrzRA vE yajYena yajaDva iti kaTaM viSIrzRetyupa nu nO
hvayaDvamaTa vo vakzyAva iti taTeti tA upAhvayanta tAByAmetamASvinaM
grahamagfhRastAvaDvaryU yajYasyABavatAM tAvetadyajYasya SiraH pratyaDattAM
tadadastaddivAkIrtyAnAM brAhmaRe vyAKyAyate yaTA tadyajYasya SiraH
pratidaDatustasmAdeza stute bahizpavamAne graho gfhyate stute hi
bahizpavamAna AgacatAm



4.1.5.[16]

tO hocatuH . muKyO vA AvAM yajYasya svo yAvaDvaryU iha nAvimam
purastAdgrahaM paryAharatABi dvidevatyAniti tAByAmetaM purastAdgraham
paryAjahruraBi dvidevatyAMstasmAdeza daSamo graho gfhyate tftIya eva
vazawkriyate'Ta yadaSvinAvitIme ha vE dyAvApfTivI pratyakzamaSvinAvime hIdaM
sarvamASnuvAtAM puzkarasrajAvityagnirevAsyE puzkaramAdityo'muzyE



4.1.5.[17]

aTAto gfhRAtyeva . yA vAM kaSA maDumatyaSvinA sUnftAvatI tayA yajYam
mimikzatamupayAmagfhIto'syaSviByAM tvEza te yonirmADvIByAM tveti sAdayati
taM vE maDumatyarcA gfhRAti mADvIByAM tveti sAdayati tadyanmaDumatyarcA
gfhRAti mADvIByAM tveti sAdayati



4.1.5.[18]

daDyaNha vA AByAmATarvaRaH . maDu nAma brAhmaRamuvAca tadenayoH priyaM
DAma tadevEnayoretenopagacAta tasmAnmaDumatyarcA gfhRAti mADvIByAM tveti
sAdayati



4.1.5.[19]

tAni vA etAni . SlakzRAni pAtrARi Bavanti rAsnAvamEndravAyavapAtraM tattasya
dvitIyaM rUpaM tena taddvidevatyamajakAvaM mEtrAvaruRapAtraM tattasya dvitIyaM
rUpaM tena taddvidevatyamOzWamASvinapAtraM tattasya dvitIyaM rUpaM tena
taddvidevatyamaTa yadaSvinAviti muKyO vA aSvinAvOzWamiva vA idaM muKaM
tasmAdOzWamASvinapAtraM Bavati


4.2.1.[1]

cakzuzI ha vA asya SukrAmanTinO . tadvA eza eva Sukro ya eza tapati tadyadeza
etattapati tenEza SukraScandramA eva manTI



4.2.1.[2]

taM saktuBiH SrIRAti . tadenaM manTaM karoti teno eza manTyetO ha vA AsAm
prajAnAM cakzuzI ma yadDEtO nodiyAtAM na hEveha svO cana pARI nirjAnIyuH



4.2.1.[3]

tayorattEvAnyataraH . Adyo'nyataro'ttEva Sukra Adyo manTI



4.2.1.[4]

tayorattEvAnyataramanu . Adyo'nyataramanvattEva SukramanvAdyo manTinamanu
tO vA anyasmE gfhyete anyasmE hUyete SaRqAmarkAvityasurarakzase tAByAM
gfhyete devatAByo hUyete tadyattaTA



4.2.1.[5]

yatra vE devAH . asurarakzasAnyapajaGnire tadetAveva na SekurapahantuM yadDa
sma devAH kiM ca karma kurvate tadDa sma mohayitvA kzipra eva
punarapadravataH



4.2.1.[6]

te ha devA UcuH . upajAnIta yaTemAvapahanAmahA iti te hocurgrahAvevAByAM
gfhRAma tAvaByavEzyatastO svIkftyApahanizyAmaha iti tAByAM grahO
jagfhustAvaByavEtAM tO svIkftyApAGnata tasmAcaRqAmarkAByAmiti gfhyete
devatAByo hUyete



4.2.1.[7]

api hovAca yAjYavalkyaH . no sviddevatABya eva gfhRIyAmA vijitarUpamiva hIdamiti
tadvE sa tanmImAMsAmeva cakre nettu cakAra



4.2.1.[8]

imAmu hEke Sukrasya purorucaM kurvanti . ayaM venaScodayatpfSnigarBA
jyotirjarAyU rajaso vimAna iti tadetasya rUpaM kurmo ya eza tapatIti yadAha
jyotirjarAyuriti



4.2.1.[9]

imAM tveva Sukrasya purorucaM kuryAt . taM pratnaTA pUrvaTA viSvaTemaTA
jyezWatAtiM barhizadaM svarvidamityattA hyetamanvattA hi jyezWastasmAdAha
jyezWatAtiM barhizadaM svarvidaM pratIcInaM vfjanaM dohase DunimASuM
jayantamanu yAsu varDase upayAmagfhIto'si SaRqAya tvEza te yonirvIratAM pAhIti
yAdayatyattA hyetamanvattA hi vIrastasmAdAhEza te yonirvIratAM pAhIti
dakziRArDe sAdayatyetAM hyeza diSamanu saMcarati



4.2.1.[10]

aTa manTinaM gfhRAti . ayaM venaScodayatpfSnigarBA jyotirjarAyU rajaso vimAne
imamapAM saMgame sUryasya SiSuM na viprA matiBI rihanti upayAmagfhIto'si
markAya tveti



4.2.1.[11]

taM saktuBiH SrIRAti . tadyatsaktuBiH SrIRAti varuRo ha vE somasya rAjYo'BIvAkzi
pratipipeza tadaSvayattato'SvaH samaBavattadyacvayaTAtsamaBavattasmAdaSvo
nAma tasyASru prAskandattato yavaH samaBavattasmAdAhurvaruRyo yava iti
tadyadevAsyAtra cakzuzo'mIyata tenEvEnametatsamarDayati kftsnaM karoti
tasmAtsaktuBiH SrIRAti



4.2.1.[12]

sa SrIRAti . mano na yezu havanezu tigmaM vipaH SacyA vanuTo dravantA A yaH
SaryABistuvinfmRo asyASrIRItAdiSaM gaBastAveza te yoniH prajAH pAhIti
sAdayatyAdyo hyetamanvAdyA hImAH prajA viSastasmAdAhEza te yoniH prajAH pAhIti



4.2.1.[13]

dvO prokzitO yUpaSakalO BavataH . dvAvaprokzitO prokzitaM
cEvADvryurAdatte'prokzitaM cEvameva pratiprasTAtA prokzitaM cEvAdatte
prokzitaM ca SukramevADvaryurAdatte manTinaM pratiprasTAtA



4.2.1.[14]

so'DvaryuH . aprokzitena yUpaSakalenApamArzwyapamfzwaH SaRqa ityevameva
pratiprasTAtApamfzwO marka iti tadAdadAnAvevAsurarakzase apahato devAstvA
SukrapAH praRayantvityevADvaryurnizkrAmati devAstvA manTipAH praRayantviti
pratiprasTAtA tadetO devatABya eva praRayataH



4.2.1.[15]

tO jaGanenAhavanIyamaratnI saMDattaH . tA uttaravedO sAdayato dakziRAyAmeva
SroRAvaDvaryuH sAdayatyuttarAyAM pratiprasTAtAnanusfjantAvevAnADfzwAsIti
tadrakzoBirevEtaduttaravedimanADfzwAM kuruto viparyezyantO vA etAvagnim
Bavato'tyezyantO tasmA evEtannihnuvAte taTo hEnO vipariyantAvagnirna hinasti



4.2.1.[16]

so'DvaryuH paryeti . suvIro vIrAnprajanayanparIhItyattA hyetamanvattA hi
vIrastasmAdAha suvIro vIrAnprajanayanparIhItyaBi rAyaspozeRa yajamAnamiti
tadyajamAnAyASizamASAste yadAhABi rAyaspozeRa yajamAnamiti



4.2.1.[17]

aTa pratiprasTAtA paryeti . suprajAH prajAH prajanayanparIhItyAdyo hyetamanvAdyA
hImAH prajA viSastasmAdAha suprajAH prajAH prajanayanparIhItyaBi rAyaspozeRa
yajamAnamiti tadyajamAnAyASizamASAste yadAhABi rAyaspozeRa yajamAnamiti



4.2.1.[18]

tAvapiDAya nizkrAmataH . tira evEnAvetatkurutastasmAdimO sUryAcandramasO
prAYcO yantO na kaScana paSyati tOpurastAtparItyAporRutaH purastAttizWantO
juhuta AvirevEnAvetatkurutastasmAdimO sUryAcandramasO pratyaYcO yantO sarva
eva paSyati tasmAtparAgretaH sicyamAnaM na kaScana paSyati tadu paScAtprajAyamAnaM
sarva eva paSyati



4.2.1.[19]

tO jaGanena yUpamaratnI saMDattaH . yadyagnirnodbADeta yadyu
agnirudbADetApyagreREva yUpamaratnI saMdaDyAtAM saMjagmAno divA pfTivyA
SukraH SukraSocizetyevADvaryuH saMjagmAno divA pfTivyA manTI manTiSocizeti
pratiprasTAtA cakzuzorevEte AramaRe kurutaScakzuzI evEtatsaMDattastasmAdime
aBito'sTinI cakzuzI saMhite



4.2.1.[20]

so'DvaryuH . aprokzitaM yUpaSakalaM nirasyati nirastaH SaRqa ityevameva
pratiprasTAtA nirasto marka iti tatpurAhutiByo'surarakzase apahataH


4.2.1.[21]

aTADvaryuH . prokzitaM yUpaSakalamAhavanIye prAsyati
SukrasyADizWAnamasItyevameva pratiprasTAtA manTino'DizWAnamasIti
cakzuzorevEte samiDO cakzuzI evEtatsamindDe tasmAdime samidDe cakzuzI



4.2.1.[22]

tatra japati . acinnasya te deva soma savIryasya rAyaspozasya daditAraH
syAmetyASIrevEzEtasya karmaRa ASizamevEtadASAste



4.2.1.[23]

aTASrAvyAha . prAtaHprAtaH savasya Sukravato maDuScuta indrAya
somAnprasTitAnprezyeti vazawkfte'Dvaryurjuhoti tadanu pratiprasTAtA tadanu
camasADvaryavaH



4.2.1.[24]

tO vE purastAttizWantO juhutaH . cakzuzI vA etO tatpurastAdevEtaccakzuzI
DattastasmAdime purastAccakzuzI



4.2.1.[25]

aBito yUpaM tizWantO juhutaH . yaTA vE nAsikEvaM yUpastasmAdime aBito
nAsikAM cakzuzI



4.2.1.[26]

tO vE vazawkftO santO mantreRa hUyate . eteno hEtO tadudaSnuvAte yadenO
sarvaM savanamanuhUyate yadvevEtO sarvaM savanamanuhUyata etO vE prajApateH
pratyakzatamAM cakzuzI hyetO satyaM vE cakzuH satyaM hi prajApatistasmAdenO
sarvaM savanamanuhUyate



4.2.1.[27]

sa juhoti . sa praTamA saMskftirviSvavArA sa praTamo varuRo mitro agniH sa
praTamo bfhaspatiScikitvAMstasmA indrAya sutamAjuhota svAheti



4.2.1.[28]
sa yajjuhoti . sA praTamA sa praTama iti SaSvadDa vE retasaH siktasya cakzuzI eva
praTame samBavatastasmAjjuhoti sA praTamA iti



4.2.1.[29]

aTa samprezyati . prEtu hotuScamasaH pra brahmaRaH prodgAtFRAM pra
yajamAnasya prayantu sadasyAnAM hotrARAM camasADvaryava upAvartaDvaM
SukrasyAByunnayaDvamiti samprEza evEza paryetya pratiprasTAtADvaryoH pAtre
saMsravamavanayatyattra evEtadAdyaM baliM hArayati tamaDvaryurhotfcamase
'vanayati BakzAya vazawkarturhi BakzaH prARo vE vazawkAraH so
'smAdetadvazawkurvataH parANivABUtprARo vE BakzastatprARaM punarAtmanDatte



4.2.1.[30]

aTa yadete pratIcI pAtre na haranti . harantyanyAngrahAMScakzuzI hyete
saMsravameva hotfcamase'vanayati



4.2.1.[31]

aTa hotrARAM camasAnaByunnayanti . hutocizwA vA ete saMsravA Bavanti
nAlamAhutyE tAnevEtatpunarApyAyayanti taTAlamAhutyE Bavanti tasmAdDotrARAM
camasAnaByunnayanti



4.2.1.[32]

aTa hotrAH saMyAjayanti . hotrA ha vE yuktA deveByo yajYaM vahanti tA
evEtatsaMtarpayanti tfptAH prItA deveByo yajYaM vahAniti tasmAdDotrAH
saMyAjayanti



4.2.1.[33]

sa praTamAyAM vA hotrAyAm . izwAyAmuttamAyAM vAnumantrayate tfmpantu hotrA
maDvo yAH svizwA yAH suprItAH suhutA yatsvAheti hotrARAmevEzA tfptiraTetya
pratyaNNupaviSatyayAqagnIdityagnIdDyatra yajatAmuttamaH saMyajati
tasmAdAhAyAqagnIditi



4.2.2.[1]

AtmA ha vA asyAgrayaRaH . so'syEza sarvameva sarvaM hyayamAtmA tasmAdanayA
gfhRAtyasyE hi sTAlI Bavati sTAlyA hyenaM gfhRAti sarvaM vA iyaM sarvameza
grahastasmAdanayA gfhRAti


4.2.2.[2]

pUrRaM gfhRAti . sarvaM vE pUrRaM sarvameza grahastasmAtpUrRaM gfhRAti



4.2.2.[3]

viSveByo deveByo gfhRAti . sarvaM vE viSve devAH sarvameza
grahastasmAdviSveByo deveByo gfhRAti



4.2.2.[4]

sarvezu savanezu gfhRAti . sarvaM vE savanAni sarvameza grahastasmAtsarvezu
savanezu gfhRAti



4.2.2.[5]

sa yadi rAjopadasyet . tamata eva tanvIrannataH praBAvayeyurAtmA vA AgrayaRa
Atmano vA imAni sarvARyaNgAni praBavantyetasmAdantato hAriyojanaM grahaM gfhRAti
tadAtmanyevAsyAM pratizWAyAmantato yajYaH pratitizWati



4.2.2.[6]

aTa yasmAdAgrayaRo nAma . yAM vA amUM grAvARamAdadAno vAcaM yacatyatra vE
sAgre'vadattadyatsAtrAgre'vadattasmAdAgrayaRo nAma



4.2.2.[7]

rakzoByo vE tAM BIzA vAcamayacan . zaqvA ataH prAco grahAngfhRAtyaTEza
saptamaH zaqvA ftavaH saMvatsarasya sarvaM vE saMvatsaraH



4.2.2.[8]

tAM devAH . sarvasminvijite'Baye'nAzwre'trAgre vAcamavadaMstaTo evEza etAM
sarvasminvijite'Baye'nAzwre'trAgre vAcaM vadati



4.2.2.[9]

aTAto gfhRAtyeva . ye devAso divyekAdaSa sTa pfTivyAmaDyekAdaSa sTa apsukzito
mahinEkAdaSa sTa te devAso yajYamimaM juzaDvamupayAmagfhIto'syAgrayaRo'si
svAgrayaRa iti vAcamevEtadayAtayAmnIM karoti tasmAdanayA samAnaM sadviparyAsaM
vadatyajAmitAyE jAmi ha kuryAdyadAgrayaRo'syAgrayaRo'sIti
gfhRIyAttasmAdAhAgrayaRo'si svAgrayaRa iti



4.2.2.[10]

pAhi yajYaM pAhi yajYapatimiti . vAcamevEtadutsfzwAmAha gopAya yajYamiti pAhi
yajYapatimiti vAcamevEtadutsfzwAmAha gopAya yajamAnamiti yajamAno hi
yajYapatirvizRustvAmindriyeRa pAtu vizRuM tvaM pAhIti vAcamevEtadutsfzwAmAha
yajYo vE vizRuryajYastvAM vIryeRa gopAyatviti vizRuM tvaM pAhIti
vAcamevEtadutsfzwAmAha yajYaM tvaM gopAyetyaBi savanAni pAhIti tadetaM
grahamAha sarvARi hyeza savanAni prati



4.2.2.[11]

aTa daSApavitramupagfhya hiNkaroti . sA hEzA vAganudyamAnA tatAma tasyAM devA
vAci tAntAyAM hiNkAreREva prARamadaDuH prARo vE hiNkAraH prARo hi vE
hiNkArastasmAdapigfhya nAsike na hiNkartuM Saknoti sEtena prARena samajihIta yadA
vE tAntaH prARaM laBate'Ta sa saMjihIte taTo evEza etadvAci tAntAyAM hiNkAreREva
prARaM daDAti sEtena prARena saMjihIte trizkftvo hiNkaroti trivfdDi yajYaH



4.2.2.[12]

aTAha somaH pavata iti . sa yAmevAmUM BIzAsurarakzaseByo na
nirabruvaMstAmevEtatsarvasminvijite'Baye'nAzwre'tra nirAha tAmAvizkaroti
tasmAdAha somaH pavata iti



4.2.2.[13]

asmE brahmaRe'smE kzatrAyeti . tadbrahmaRe ca kzatrAya cAhAsmE sunvate
yajamAnAya pavata iti tadyajamAnAyAha



4.2.2.[14]

tadAhuH . etAvadevoktvA sAdayedetAvadvA idaM sarvaM yAvadbrahma kzatraM
viqindrAgnI vA idaM sarvaM tasmAdetAvadevoktvA sAdayediti



4.2.2.[15]

tadu brUyAdeva BUyaH . iza Urje pavata iti vfzwyE tadAha yadAheza ityUrja iti yo
vfzwAdUrgraso jAyate tasmE tadAhAdBya ozaDIByaH pavata iti
tadadByaScOzaDIByaScAha dyAvApfTivIByAM pavata iti tadAByAM
dyAvApfTivIByAmAha yayoridaM sarvamaDi suBUtAya pavata iti sADave pavata
ityevEtadAha


4.2.2.[16]

tadu hEka AhuH . brahmavarcasAya pavata iti tadu taTA na brUyAdyadvA AhAsmE
brahmaRa iti tadeva brahmavarcasAyAha viSveByastvA deveBya eza te
yonirviSveByastvA deveBya iti sAdayati viSveByo hyenaM deveByo gfhRAti taM vE
maDye sAdayatyAtmA hyasyEza maDya iva hyayamAtmA dakziRokTyasTAlI
BavatyuttarAdityasTAlI



4.2.3.[1]

ayaM ha vA asyEzo'nirukta AtmA yadukTyaH . so'syEza AtmEvAtmA
hyayamaniruktaH prARaH so'syEza Ayureva tasmAdanayA gfhRAtyasyE hi sTAlI
Bavati sTAlyA hyenaM gfhRAtyajarA hIyamamftAjaraM hyamftamAyustasmAdanayA
gfhRAti



4.2.3.[2]

taM vE pUrRaM gfhRAti . sarvaM vE tadyatpUrRaM sarvaM tadyadAyustasmAtpUrRaM
gfhRAti



4.2.3.[3]

tasyAsAveva Druva AyuH . AtmEvAsyEtena saMhitaH parvARi saMtatAni tadvA agfhIta
evEtasmAdacAvAkAyottamo graho Bavati



4.2.3.[4]

aTa rAjAnamupAvaharati . tftIyaM vasatIvarIRAmavanayati tatparva samEti
praTamamahottarasya savanasya karotyuttamaM pUrvasya sa yaduttarasya savanasya
tatpUrvaM karoti yatpUrvasya taduttamaM tadvyatizajati tasmAdimAni parvARi
vyatizaktAnIdamitTamatihAnamidamitTam



4.2.3.[5]

evameva mADyandine savane . agfhIta evEtasmAdacAvAkAyottamo graho BavatyaTa
tftIyaM vasatIvarIRAmavanayati tatparva samEti praTamamahottarasya savanasya
karotyuttamaM pUrvasya sa yaduttarasya tatpUrvaM karoti yatpUrvasya taduttamaM
tadvyatizajati tasmAdimAni parvARi vyatizaktAnIdamitTamatihAnamidamitTaM
tadyadasyEtenAtmA saMhitastenAsyEza AyuH



4.2.3.[6]

sEzA kAmaduGEvendrasyodDAraH . triBya evEnaM prAtaHsavana ukTeByo
vigfhRAti triByo mADyandine savane tatzawkftvaH zaqvA ftava ftavo vA
imAntsarvAnkAmAnpacantyeteno hEzA kAmaduGEvendrasyodDAraH



4.2.3.[7]

taM vA apurorukkaM gfhRAti . ukTaM hi purorugfgGi purorugfgGyukTaM sAma
graho'Ta yadanyajjapati tadyajustA hEtA aByarDa evAgra fgBya AsuraByarDo
yujurByo'ByarDaH sAmaByaH



4.2.3.[8]

te devA abruvan hantemA yajuHzu daDAma taTeyaM bahulatareva vidyA
BavizyatIti tA yajuHzvadaDustata ezA bahulatareva vidyABavat



4.2.3.[9]

taM yadapurorukkaM gfhRAti . ukTaM hi purorugfgGi purorugfgGyukTaM sa
yadevEnamukTeByo vigfhRAti teno hAsyEza puroruNmAnBavati
tasmAdapurorukkaM gfhRAti



4.2.3.[10]

aTAto gfhRAtyeva . upayAmagfhIto'sIndrAya tvA bfhadvate vayasvata itIndro vE
yajYasya devatA tasmAdAhendrAya tveti bfhadvate vayasvata iti vIryavata ityevEtadAha
yadAha bfhadvate vayasvata ityukTAvyaM gfhRAmItyukTeByo hyenaM gfhRAti yatta
indra bfhadvaya iti yatta indra vIryamityevEtadAha tasmE tvA vizRave tveti yajYasya
hyenamAyuze gfhRAti tasmAdAha tasmE tvA vizRave tvetyeza te yonirukTeByastveti
sAdayatyukTeByo hyenaM gfhRAti



4.2.3.[11]

taM vigfhRAti . deveByastvA devAvyaM yajYasyAyuze gfhRAmIti praSAsanaM sa
kuryAdya evaM kuryAdyaTAdevataM tveva vigfhRIyAt



4.2.3.[12]

mitrAvaruRAByAM tvA . devAvyaM yajYasyAyuze gfhRAmItyeva mEtrAvaruRAya
mEtrAvaruRIzu hi tasmE stuvate mEtrAvaruRIranuSaMsati mEtrAvaruRyA yajati



4.2.3.[13]
indrAya tvA . devAvyaM yajYasyAyuze gfhRAmItyeva brAhmaRAcaMsina EndrIzu hi
tasmE stuvata EndrIranuSaMsatyEndryA yajati



4.2.3.[14]

indrAgniByAM tvA . devAvyaM yajYasyAyuze gfhRAmItyevAcAvAkAyEndrAgnIzu hi
tasmE stuvata EndrAgnIranuSaMsatyEndrAgnyA yajatIndrAya tvetyeva mADyandine
savana EndraM hi mADyandinaM savanam



4.2.3.[15]

tadu ha carakADvaryavo vigfhRanti . upayAmagfhIto'si deveByastvA
devAvyamukTeBya ukTAvyaM mitrAvaruRAByAM juzwaM gfhRAmyeza te
yonirmitrAvaruRAByAM tveti sAdayati punarhavirasIti sTAlImaBimfSati



4.2.3.[16]

upayAmagfhIto'si . deveByastvA devAvyamukTeBya ukTAvyamindrAya juzwaM
gfhRAmyeza te yonirindrAya tveti sAdayati punarhavirasIti sTAlImaBimfSati



4.2.3.[17]

upayAmagfhIto'si . deveByastvA devAvyamukTeBya ukTAvyamindrAgniByAM
juzwaM gfhRAmyeza te yonirindrAgniByAM tveti sAdayati nAtra punarhavirasIti
sTAlImaBimfSatIndrAya tvendrAya tvetyeva mADyandine savana EndraM hi
mADyandinaM savanaM dvirha punarhavirasIti sTAlImaBimfSati tUzRIM tftIyaM
nidaDAti



4.2.3.[18]

taM vE nopayAmena gfhRIyAt . na yonO sAdayedagre hyevEza upayAmena gfhIto
Bavatyagre yonO sanno jAmitAyE jAmi ha kuryAdyadenamatrApyupayAmena
gfhRIyAdyadyonO sAdayedaTa yatpunarhavirasIti sTAlImaBimfSati punarhyasyE
grahaM grahIzyanBavati na tadAdriyeta tUzRImeva nidaDyAt



4.2.4.[1]

ayaM ha vA asyEza prARaH . yo'yaM purastAtsa vE vESvAnara evATa yo'yaM paScAtsa
DruvastO ha smEtO dvAvevAgre grahO gfhRanti DruvavESvAnarAviti
tayorayamapyetarhyanyatara eva gfhyate Druva eva sa yadi taM carakeByo vA yato
vAnubruvIta yajamAnasya taM camase'vanayedaTEtameva hotfcamase


4.2.4.[2]

yadvA asyAvAcInaM nABeH . tadasyEza AtmanaH so'syEza Ayureva tasmAdanayA
gfhRAtyasyE hi sTAlI Bavati sTAlyA hyenaM gfhRAtyajarA hIyamamftAjaraM
hyamftamAyustasmAdanayA gfhRAti



4.2.4.[3]

taM vE pUrRaM gfhRAti . sarvaM vE tadyatpUrRaM sarvaM tadyadAyustasmAtpUrRaM
gfhRAti



4.2.4.[4]

vESvAnarAya gfhRAti . saMvatsaro vE vESvAnaraH saMvatsara AyustasmAdvESvAnarAya
gfhRAti



4.2.4.[5]

sa prAtaHsavane gfhItaH . EtasmAtkAlAdupaSete tadenaM sarvARi savanAnyatinayati



4.2.4.[6]

taM na stUyamAne'vanayet . na ha saMvatsaraM yajamAno'tijIvedyatstUyamAne
'vanayet



4.2.4.[7]

taM SasyamAne'vanayati . tadenaM dvAdaSaM stotramatinayati taTA paramparamAyuH
samaSnute taTo ha yajamAno jyogjIvati tasmAdbrAhmaRo'gnizwomasatsyAdEtasya
homAnna sarpenna prasrAvayeta taTA sarvamAyuH samaSnuta AyurvA asyEza taTA
sarvamAyureti



4.2.4.[8]

yadvA asyAvAcInaM nABeH . tadasyEza AtmanaH sa yatpurEtasya homAtsarpedvA pra
vA srAvayeta DruvaM hAvamehennedDruvamavamehAnIti tasmAdvA
agnizwomasadBavati tadvE tadyajamAna eva yajamAnasya hyeza tadAtmanaH



4.2.4.[9]

sa vA agnizwomasadBavati . yaSo vE somastasmAdyaSca some laBate yaSca
noBAvevAgacato yaSa evEtaddrazwumAgacanti tadvA etadyaSo brAhmaRAH
samprasfpyAtmandaDate yadBakzayanti sa ha yaSa eva Bavati ya evaM
vidvAnBakzayati



4.2.4.[10]

te vA ete . sarpanta evAgnizwomasadyetadyaSaH saMniDAya sarpanti te parAYco yaSaso
Bavanti tadeza parigfhyEva punarAtmanyaSo Datte tezAM hEza eva yaSasvitamo
BUtvA prEti ya evaM vidvAnagnizwomasadBavati



4.2.4.[11]

devASca vA asurASca . uBaye prAjApatyAH paspfDira etasminyajYe prajApatO pitari
saMvatsare'smAkamayaM BavizyatyasmAkamayaM BavizyatIti



4.2.4.[12]

tato devAH . arcantaH SrAmyantaScerusta etadagnizwomasadyaM dadfSusta
etenAgnizwomasadyena sarvaM yajYaM samavfYjantAntarAyannasurAnyajYAttaTo
evEza etenAgnizwomasadyena sarvaM yajYaM saMvfNkte'ntareti
sapatnAnyajYAttasmAdvA agnizwomasadBavati



4.2.4.[13]

taM gfhItvottare havirDAne sAdayati prARA vE grahA netprARAnmohayAnItyupakIrRe
vA itarAngrahAnsAdayatyaTEtaM vyuhya na tfRaM canAntarDAya



4.2.4.[14]

yadvA asyorDvaM nABeH . tadasyEta Atmana uparIva vE tadyadUrDvaM
nABeruparIvEtadyadupakIrRaM tasmAdupakIrRe sAdayatyaTEtaM vyuhya na tfRaM
canAntarDAya



4.2.4.[15]

yadvA asyAvAcInaM nABeH . tadasyEza Atmano'Da iva vE tadyadavAcInaM
nABeraDa ivEtadya dvyuhya na tfRaM canAntarDAya tasmAdetaM vyuhya na tfRaM
canAntarDAya sAdayati



4.2.4.[16]

eza vE prajApatiH . ya eza yajYastAyate yasmAdimAH prajAH prajAtA
etamvevApyetarhyanu prajAyante sa yAnupakIrRe sAdayati tasmAdyAstAnanu prajAH
prajAyante tA anyenAtmano'syAM pratitizWanti yA vE SaPEH pratitizWanti tA
anyenAtmano'syAM pratitizWantyaTa yadetaM vyuhya na tfRaM canAntarDAya
sAdayati tasmAdyA etamanu prajAH prajAyante yA AtmanEvAsyAM pratitizWanti
manuzyASca SvApadASca



4.2.4.[17]

tadvA etat . asyA evAnyadutaraM karoti yadupakirati sa yAnupakIrRe sAdayati
tasmAdyAstAnanu prajAH prajAyante tA anyenEvAtmano'syAM pratitizWanti SaPEH



4.2.4.[18]

tadvA etat . AhavanIye juhvati puroqASaM DAnAH karamBaM daDyAmikzAmiti
tadyaTA muKa AsiYcedevaM tadaTEza ekarUpa upaSeta Apa ivEva tasmAdyadanena
muKena nAnArUpamaSanamaSnAtyaTEtena prARenEkarUpameva prasrAvayate'pa
ivEvATa yasmAdDruvo nAma



4.2.4.[19]

devA ha vE yajYaM tanvAnAH . te'surarakzaseBya AsaNgAdbiBayAM
cakrustAndakziRato
'surarakzasAnyAsejustezAmetAndakziRAngrahAnujjaGnurapyetaddakziRaM
havirDAnamujjaGnuraTEtameva na SekurudDantuM taduttarameva havirDAnaM
dakziRaM havirDAnamadfMhattadyadetaM na SekurudDantuM tasmAdDruvo nAma



4.2.4.[20]

taM vE gopAyanti . Siro vA eza etasyE gAyatryE yajYo vE gAyatrI dvAdaSa stotrARi
dvAdaSa SastrARi taccaturviMSatiScaturviMSatyakzarA vE gAyatrI tasyA eza SiraH SrIrvE
SiraH SrIrhi vE SirastasmAdyo'rDasya Srezwo BavatyasAvamuzyArDasya Sira
ityAhuH SrezWo ha vyaTeta yadeza vyaTeta yajamAno vE SrezWo nedyajamAno
vyaTAtA iti tasmAdvE gopAyanti



4.2.4.[21]

vatso vA ezaH . etasyE gAyatryE yajYo vE gAyatrI dvAdaSa stotrARi dvAdaSa SastrARi
taccaturviMSatiScaturviMSatyakzarA vE gAyatrI tasyA eza vatsastaM yadgopAyanti
gopAyanti vA imAnvatsAndohAya yadidaM payo duhra evamiyaM gAyatrI yajamAnAya
sarvAnkAmAndohAtA iti tasmAdvE gopAyanti



4.2.4.[22]

aTa yadaDvaryuSca pratiprasTAtA ca . niSca krAmataH pra ca padyete yaTA
badDavatsopAcaredevametaM grahamupAcaratastamavanayati
gAyatrImevEtatprasrAvayati pratteyaM gAyatrI yajamAnAya sarvAnkAmAndohAtA iti
tasmAdvA avanayati



4.2.4.[23]

so'vanayati . DruvaM DruveRa manasA vAcA somamavanayAmIti gfhRAmIti vATA na
indra idviSo'sapatnAH samanasaskaraditi yaTA na indra imAH prajA viSaH SriyE yaSase
'nnAdyAyAsapatnAH saMmanasaH karavadityevEtadAda



4.2.4.[24]

aTAto gfhRAtyeva . mUrDAnaM divo aratiM pfTivyA vESvAnaramfta A jAtamagnim .
kaviM samrAjamatiTiM janAnAmAsannA pAtraM janayanta devAH . upayAmagfhIto'si
Druvo'si DruvakzitirDruvARAM Druvatamo'cyutAnAmacyutakzittama eza te
yonirvESvAnarAya tveti sAdayati vyuhya na tfRaM canAntarDAya vESvAnarAya hyenaM
gfhRAti



4.2.5.[1]

grahAngfhItvA . upanizkramya vipruzAM homaM juhoti tadyadvipruzAM homaM
juhoti yA evAsyAtra vipruza skandanti tA evEtadAhavanIye svagAkarotyAhavanIyo
hyAhutInAM pratizWA tasmAdvipruzAM homaM juhoti



4.2.5.[2]

sa juhoti . yaste drapsa skandati yaste aMSuriti yo vE stoka skandati sa
drapsastattamAha yaste aMSuriti tadaMSumAha grAvacyuto DizaRayorupasTAditi
grAvRA hi cyuto'DizavaRAByAM skandatyaDvaryorvA pari vA yaH
pavitrAdityaDvaryorvA hi pARiByAM skandati pavitrAdvA taM te juhomi manasA
vazawkftaM svAheti tadyaTA vazawkftaM hutamevamasyEtadBavati



4.2.5.[3]

aTa stIrRAyE vedeH . dve tfRe aDvaryurAdatte tAvaDvaryU praTamO pratipadyete
prARodAnO yajYasyATa prastotA vAgeva yajYasyATodgAtAtmEva prajApatiryajYasyATa
pratihartA BizagvA vyAno vA



4.2.5.[4]

tAnvA etAn . paYcartvijo yajamAno'nvAraBata etAvAnvEsarvo yajYo yAvanta ete
paYcartvijo Bavanti pANkto vE yajYastadyajYamevEtadyajamAno'nvAraBate



4.2.5.[5]

aTAnyatarattfRam . cAtvAlamaBiprAsyati devAnAmutkramaRamasIti yatra vE devA
yajYena svargaM lokaM samASnuvata ta etasmAccAtvAlAdUrDvAH svargaM
lokamupodakrAmaMstadyajamAnamevEtatsvargyaM panTAnamanusaMKyApayati



4.2.5.[6]

aTAnyatarattfRam . purastAdudgAtFRAmupAsyati tUzRimeva stomo vA eza
prajApatiryadudgAtAraH sa idaM sarvaM yuta idaM sarvaM samBavati tasmA
evEtattfRamapidaDAti taTo hADvaryuM na yute nEnaM samBavatyaTa yadA
japantijapanti hyatrodgAtAraH



4.2.5.[7]

aTa stotramupAkaroti . somaH pavata iti sa vE parAgeva stotramupAkaroti parAYca
stuvate devAnvA etAni stotrARyaByupAvfttAni yatpavamAnAH parAYco hyetErdevAH
svargaM lokaM samASnuvata tasmAtparAgeva stotramupAkaroti parAYca stuvate



4.2.5.[8]

upAvartaDvamiti vA anyAni stotrARi . aByAvartaM DuryE stuvata imA vE prajA etAni
stotrARyaByupAvfttAstasmAdimAH prajAH punaraByAvartaM prajAyante



4.2.5.[9]

aTa yadatra bahizpavamAnena stuvate . atra ha vA asAvagra Aditya Asa tamftavaH
parigfhyEvAta UrDvAH svargaM lokamupodakrAmantsa eza ftuzu pratizWitastapati
taTo evEtadftvijo yajamAnaM parigfhyEvAta UrDvAH svargaM lokamupotkrAmanti
tasmAdatra bahizpavamAnena stuvate



4.2.5.[10]

nOrha vA ezA svargyA . yadbahizpavamAnaM tasyA ftvija eva sPyAScAritrASca
svargasya lokasya sampAraRAstasyA eka eva majjayitA ya eva nindyaH sa yaTA
pUrRAmaByAruhya majjayedevaM hEnAM sa majjayati tadvE sarva eva yajYo nOH
svargyA tasmAdu sarvasmAdeva yajYAnnindyaM paribibADizeta



4.2.5.[11]

aTa stuta etAM vAcaM vadati . agnIdagnInvihara barhi stfRIhi puroqASAM alaMkuru
paSunehIti viharatyagnIdagnIntsamindDa evEnAnetatstfRAti barhi stIrRe barhizi
samindDe deveByo juhavAnIti puroqASAM alaMkurvite puroqASErhi
pracarizyanBavati paSunehIti paSuM hyupAkarIzyanBavati



4.2.5.[12]

aTa punaH prapadya . ASvinaM grahaM gfhRAtyASvinaM grahaM gfhItvopanizkramya
yUpaM parivyayati parivIya yUpaM paSumupAkaroti rasamevAsminnetaddaDAti



4.2.5.[13]

sa prAtaHsavana AlabDaH . A tftIyasavanAcrapyamARa upaSete sarvasminnevEtadyajYe
rasaM daDAti sarvaM yajYaM rasena prasajati



4.2.5.[14]

tasmAdAgneyamagnizwoma AlaBate . tadDi saloma yadAgneyamagnizwoma AlaBeta
yadyukTyaH syAdEndrAgnaM dvitIyamAlaBetEndrAgnAni hyukTAni yadi zoqaSI
syAdEndraM tftIyamAlaBetendro hi zoqaSI yadyatIrAtraH syAtsArasvataM
caturTamAlaBeta vAgvE sarasvatI yozA vE vAgyozA rAtristadyaTAyaTaM
yajYakratUnvyAvartayati



4.2.5.[15]

aTa savanIyEH puroqASEH pracarati . devo vE somo divi hi somo vftro vE soma
AsIttasyEtacarIraM yadgirayo yadaSmAnastadezoSAnA nAmOzaDirjAyata iti ha smAha
SvetaketurOddAlakistAmetadAhftyABizuRvantIti



4.2.5.[16]

sa yatpaSumAlaBate . rasamevAsminnetaddaDAtyaTa yatsavanIyEH puroqASEH
pracarati meDamevAsminnetaddaDAti taTo hAsyEza soma eva Bavati



4.2.5.[17]

sarva EndrA Bavanti . indro vE yajYasya devatA tasmAtsarva EndrA Bavanti



4.2.5.[18]
aTa yatpuroqASaH DAnAH karamBo daDyAmikzeti Bavati yA yajYasya devatAstAH
suprItA asanniti



4.2.5.[19]

idaM vA apUpamaSitvA kAmayate . DAnAH KAdeyaM karamBamaSnIyAM
daDyaSnIyAmAmikzAmaSnIyAmiti te sarve kAmA yA yajYasya devatAstAH suprItA
asannityaTa yadezA prAtaHsavana eva mEtrAvaruRI payasyAvakxptA Bavati
netarayoH savanayoH



4.2.5.[20]

gAyatrI vE prAtaHsavanaM vahati . trizwummADyandinaM savanaM jagatI
tftIyasavanaM tadvA anekAkinyeva trizwummADyandinaM savanaM vahati gAyatryA ca
bfhatyA cAnekAkinI jagatI tftIyasavanaM gAyatryozRihakakubByAmanuzwuBA



4.2.5.[21]

gAyatryevEkAkinI prAtaHsavanaM vahati . sEtAByAM paNktiByAM stotrapaNktyA ca
havizpaNktyA ca catvAryAjyAni bahizpavamAnaM paYcamaM paYcaparA paNktiH sEtayA
stotrapaNktyAnekAkinI gAyatrI prAtaHsavanaM vahati



4.2.5.[22]

indrasya puroqASaH . haryorDAnAH pUzRaH karamBaH sarasvatyE daDi
mitrAvaruRayoH payasyA paYcapadA paNktiH sEtayA havizpaNktyAnekAkinI gAyatrI
prAtaHsavanaM vahatyetasyA eva paNkteH sampadaH kAmAya prAtaHsavana evEzA
mEtrAvaruRI payasyAvakxptA Bavati netarayoH savanayoH



4.3.1.[1]

BakzayitvA samupahUtAH sma ityuktvottizWati . puroqASabfgalamAdAya
tadyatrEtadupasanno'cAvAko'nvAha tadasmE puroqASabfgalam
pARAvAdaDadAhAcAvAka vadasva yatte vAdyamityahIyata vA acAvAkaH



4.3.1.[2]

tamindrAgnI anusamatanutAm . prajAnAM prajAtyE tasmAdEndrAgno'cAvAkaH sa
etena ca havizA yadasmA etatpuroqASabfgalaM pARAvAdaDAtyetena cArzeyeRa
yadetadanvAha tenAnusamaSnute



4.3.1.[3]

sa vE sanne'cAvAke . ftugrahEScarati tadyatsanne'cAvAka ftugrahEScarati miTunaM
vA acAvAka EndrAgno hyacAvAko dvO hIndrAgnI dvandvaM hi miTunaM prajananaM
sa etasmAnmiTunAtprajananAdftUntsaMvatsaraM prajanayati



4.3.1.[4]

yadveva sanne'cAvAke . ftugrahEScarati sarvaM vA ftavaH saMvatsaraH
sarvamevEtatprajanayati tasmAtsanne'cAvAka ftugrahEScarati



4.3.1.[5]

tAnvE dvAdaSa gfhRIyAt . dvAdaSa vE mAsAH saMvatsarasya tasmAddvAdaSa
gfhRIyAdaTo api trayodaSa gfhRIyAdasti trayodaSo mAsa iti dvAdaSa tveva
gfhRIyAdezEva sampat



4.3.1.[6]

droRakalaSAdgfhRAti . prajApatirvE droRakalaSaH sa etasmAtprajApaterftUntsaMvatsaram
prajanayati



4.3.1.[7]

uBayatomuKAByAM pAtrAByAM gfhRAti . kutastayorantA ye uBayatomuKe
tasmAdayamantaH saMvatsaraH pariplavate taM gfhItvA na sAdayati tasmAdayamasannaH
saMvatsaraH



4.3.1.[8]

nAnuvAkyAmanvAha . hvayati vA anuvAkyayAgato hyevAyamfturyadi divA yadi naktaM
nAnuvazawkaroti nedftUnavavfRajA iti sahEva praTamO grahO gfhRItaH
sahottamAvidamevEtatsarvaM saMvatsareRa parigfhRItastadidaM sarvaM saMvatsareRa
parigfhItam



4.3.1.[9]

nirevAnyataraH krAmati . prAnyataraH padyate tasmAdime'nvaYco mAsA yantyaTa
yaduBO vA saha nizkrAmetAmuBO vA saha prapadyeyAtAM pfTagu hEveme mAsA
IyustasmAnnirevAnyataraH krAmati prAnyataraH padyate



4.3.1.[10]

tO vA ftuneti zawpracarataH . taddevA aharasfjantartuBiriti catustadrAtrimasfjanta
sa yadDEtAvadevABavizyadrAtrirhEvABavizyanna vyayavatsyat



4.3.1.[11]

tO vA ftunetyuparizwAddviScarataH . taddevAH
purastAdaharadadustasmAdidamadyAharaTa rAtriraTa Svo'harBavitA



4.3.1.[12]

ftuneti vE devAH . manuzyAnasfjantartuBiriti paSUntsa yattanmaDye yena
paSUnasfjanta tasmAdime paSava uBayataH parigfhItA vaSamupetA manuzyARAm



4.3.1.[13]

tO vA ftuneti zawpracarya . itaraTA pAtre viparyasyete ftuBiriti catuScaritvetaraTA
pAtre viparyasyete anyatarata eva taddevA aharasfjantAnyatarato rAtrimanyatarata eva
taddevA manuzyAnasfjantAnyatarataH paSUn



4.3.1.[14]

aTAto gfhRAtyeva . upayAmagfhIto'si maDave
tvetyevADvaryurgfhRAtyupayAmagfhIto'si mADavAya tveti pratiprasTAtEtAveva
vAsantikO sa yadvasanta ozaDayo jAyante vanaspatayaH pacyante teno hEtO
maDuSca mADavaSca



4.3.1.[15]

upayAmagfhIto'si . SukrAya tvetyevADvaryurgfhRAtyupayAmagfhIto'si Sucaye tveti
pratiprasTAtEtAveva grEzmO sa yadetayorbalizWaM tapati teno hEtO SukraSca
SuciSca



4.3.1.[16]

upayAmagfhIto'si naBase tvetyevADvaryurgfhRAtyupayAmagfhIto'si naBasyAya
tveti pratiprasTAtEtAveva vArzikAvamuto vE divo varzati teno hEtO naBaSca
naBasyaSca



4.3.1.[17]
upayAmagfhIto'si . ize tvetyevADvaryurgfhRAtyupayAmagfhIto'syUrje tveti
pratiprasTAtEtAveva SAradO sa yacaradyUrgrasa ozaDayaH pacyante teno
hEtAvizaScorjaSca



4.3.1.[18]

upayAmagfhIto'si sahase tvetyevADvaryurgfhRAtyupayAmagfhIto'si sahasyAya tveti
pratiprasTAtEtAveva hEmantikO sa yadDemanta imAH prajAH sahaseva svaM
vaSamupanayate teno hEtO sahaSca sahasyaSca



4.3.1.[19]

upayAmagfhIto'si tapase tvetyevADvaryurgfhRAtyupayAmagfhIto'si tapasyAya tveti
pratiprasTAtEtAveva SESirO sa yadetayorbalizWaM SyAyati teno hEtO tapaSca
tapasyaSca



4.3.1.[20]

upayAmigfhIto'si . aMhasaspataye tveti trayodaSaM grahaM gfhRAti yadi trayodaSaM
gfhRIyAdaTa pratiprasTAtADvaryoH pAtre saMsravamavanayatyaDvaryurvA
pratiprasTAtuH pAtre saMsravamavanayatyAharati Bakzam



4.3.1.[21]

aTa pratiprasTAtABakzitena pAtreRa . EndrAgnaM grahaM gfhRAti
tadyadaBakzitena pAtreREndrAgnaM grahaM gfhRAti na vA
ftugrahARAmanuvazawkurvantyeteByo vA EndrAgnaM grahaM grahIzyanBavati
tadasyEndrAgnenEvAnuvazawkftA Bavanti



4.3.1.[22]

yadvevEndrAgnaM grahaM gfhRAti . sarvaM vA idaM prAjIjanadya ftugrahAnagrahItsa
idaM sarvaM prajanayyedamevEtatsarvaM prARodAnayoH pratizWApayati tadidaM
sarvaM prARodAnayoH pratizWitamindrAgnI hi prARodAnAvime hi dyAvApfTivI
prARodAnAvanayorhIdaM sarvaM pratizWitam



4.3.1.[23]

yadvevEndrAgnaM grahaM gfhRAti . sarvaM vA idaM prAjIjanadya ftugrahAnagrahItsa
idaM sarvaM prajanayyAsminnevEtatsarvasminprARAdAnO daDAti
tAvimAvasmintsarvasminprARodAnO hitO


4.3.1.[24]

aTAto gfhRAtyeva . indrAgnI AgataM sutaM gIrBirnaBo vareRyam . asya pAtaM
DiyezitA . upayAmagfhIto'sIndrAgni yAM tvEza te yonirindrAgniByAM tveti
sAdayatIndrAgniByAM hyenaM gfhRAti



4.3.1.[25]

aTa vESvadevaM grahaM gfhRAti . sarvaM vA idaM prAjIjanadya ftugrahAnagrahItsa
yadDEtAvadevABavizyadyAvatyA hEvAgre prajAH sfzwAstAvatyo hEvABavizyanna
prAjanizyanta



4.3.1.[26]

aTa yadvESvadevaM grahaM gfhRAti . idamevEtatsarvamimAH prajA yaTAyaTaM
vyavasfjati tasmAdimAH prajAH punaraByAvartaM prajAyante SukrapAtreRa gfhRAtyeza
vE Sukro ya eza tapati tasya ye raSmayaste viSve devAstasmAcukrapAtreRa gfhRAti



4.3.1.[27]

aTAto gfhRAtyeva . omAsaScarzaRIrDato viSve devAsa Agata dASvAMso dASuzaH sutam
upayAmagfhIto'si viSveByastvA deveBya eza te yonirviSveByastvA deveBya iti
sAdayati viSveByo hyenaM deveByo gfhRAti



4.3.2.[1]

gfRAti ha vA etadDotA yacaMsati . tasmA etadgfRate pratyevADvaryurAgfRAti
tasmAtpratigaro nAma



4.3.2.[2]

taM vE prAYcamAsInamAhvayate . sarve vA anya udgAtuH prAYca ArtvijyaM kurvanti
taTo hAsyEtatprAgevArtvijyaM kftaM Bavati



4.3.2.[3]

prajApatirvA udgAtAH . yozargGotA sa etatprajApatirudgAtA yozAyAmfci hotari retaH
siYcati yatstute tadDotA SastreRa prajanayati tacyati yaTAyaM puruzaH
Sitastadyadenacyati tasmAcastraM nAma



4.3.2.[4]

tadupapalyayya pratigfRAti . idamevEtadretaH siktamupanimadatyaTa yatparAN
tizWanpratigfRIyAtparAgu hEvEtadretaH siktaM praRaSyettanna prajAyeta samyaYcA u
cEvEtadBUtvEtadretaH siktaM prajanayataH



4.3.2.[5]

yAtayAmAni vE devEScandAMsi . candoBirhi devAH svargaM lokaM samASnuvata mado
vE pratigaro yo vA fci mado yaH sAmanraso vE sa taccandaHsvevEtadrasaM
daDAtyayAtayAmAni karoti tErayAtayAmEryajYaM tanvate



4.3.2.[6]

tasmAdyadyarDarcaSaH SaMset . arDarce'rDarce pratigfRIyAdyadi pacaH
SaMsetpadepade pratigfRIyAdyatra vE SaMsannavAniti tadasurarakzasAni
yajYamanvavacaranti tatpratigareRa saMdaDAti nAzwrARAM rakzasAmananvavacArAya
yajamAnasyo cEvEtadBrAtfvyalokaM cinatti



4.3.2.[7]

caturakzarARi ha vA agre candAMsyAsuH . tato jagatI somamacApatatsA trIRykzarARi
hitvAjagAma tatastrizwupsomamacApatatsEkamakzaraM hitvAjagAma tato gAyatrI
somamacApatatsEtAni cAkzarARi harantyAgacatsomaM ca tato'zwAkzarA
gAyatryaBavattasmAdAhurazwAkzarA gAyatrIti



4.3.2.[8]

tayA prAtaHsavanamatanvata . tasmAdgAyatraM prAtaHsavanaM tayEva mADyandinaM
savanamatanvata tAM ha trizwubuvAcopa tvAhamAyAni triBirakzarErupa mA
hvayasva mA mA yajYAdantargA iti taTeti tAmupAhvayata tata ekAdaSAkzarA
trizwubaBavattasmAdAhustrEzwuBaM mADyandinaM savanamiti



4.3.2.[9]

tayEva tftIyasavanamatanvata . tAM ha jagatyuvAcopa tvAhamAyAnyekenAkzareRopa sA
hvayasva mA mA yajYAdantargA iti taTeti tAmupAhvayata tato dvAdaSAkzarA
jagatyaBavattasmAdAhurjAgataM tftIyasavanamiti



4.3.2.[10]

tadAhuH . gAyatrARi vE sarvARi savanAni gAyatrI hyevEtadupasfjamAnEditi
tasmAtsaMsidDaM prAtaHsavane pratigfRIyAtsaMsidDA hi
gAyatryAgacatsakfnmadvanmADyandine savana ekaM hi sAkzaraM
hitvAgacattenEvEnAmetatsamarDayati kftsnAM karoti



4.3.2.[11]

yatra trizwuBaH Sasyante . trimadvattftIyasavane trIRi hi sAkzarARi
hitvAgacattErevEnAmetatsamarDayati kftsnAM karoti



4.3.2.[12]

yatra dyAvApfTivyaM Sasyate . ime ha vE dyAvApfTivI imAH prajA upajIvanti
tadanayorevEtaddyAvApfTivyo rasaM daDAti te rasavatyA upajIvanIye imAH prajA
upajIvanti sa vA omityeva pratigfRIyAttadDi satyaM taddevA viduH



4.3.2.[13]

tadDEke . oTAmodEva vAgiti pratigfRanti vAkpratigara etadvAcamupApnuma iti
vadantastadu taTA na kuryAdyaTA vE kaTA ca pratigfRAtyupAptEvAsya vAgBavati
vAcA hi pratigfRAti tasmAdomityeva pratigfRIyAttadDi satyaM taddevA viduH



4.3.3.[1]

ihA ihA ityaBizuRoti . indramevEtadAcyAvayati bfhadbfhaditIndramevEtadAcyAvayati



4.3.3.[2]

sa SukrAmanTinO praTamO gfhRAti . SukravadDyetatsavanamaTAgrayaRaM
sarvezu hyeza savanezu gfhyate'Ta marutvatIyamaTokTyamukTAni hyatrApi
Bavanti



4.3.3.[3]

tadDEke . ukTyaM gfhItvATa marutvatIyaM gfhRanti tadu taTA na
kuryAnmarutvatIyameva gfhItvATokTyaM gfhRIyAt



4.3.3.[4]

tAnvA etAn . paYca grahAngfhRAtyeza vE vajro yanmADyandinaH
pavamAnastasmAtpaYcadaSaH paYcasAmA Bavati paYcadaSo hi vajraH sa etEH
paYcaBirgrahEH paYca vA imA aNgulayo'NguliBirvE praharati


4.3.3.[5]

indro vftrAya vajraM prajahAra . sa vftraM pApmAnaM hatvA vijite'Baye'nAzwre
dakziRA ninAya tasmAdapyetarhi yadEvEtena mADyandinena pavamAnena stuvate
'Ta vijite'Baye'nAzwre dakziRA nIyante taTo evEza etEH paYcaBirgrahEH
pApmane dvizate BrAtfvyAya vajraM praharati sa vftraM pApmAnaM hatvA vijite
'Baye nAzwre dakziRA nayati tasmAdvA etAnpaYca grahAngfhRAti



4.3.3.[6]

tadyanmarutvatIyAngfhRAti . etadvA indrasya nizkevalyaM savanaM yanmADyandinaM
savanaM tena vftramajiGAsattena vyajigIzata maruto vA ityaSvatTe'pakramya
tasTuH kzatraM vA indro viSo maruto viSA vE kzatriyo balavAnBavati
tasmAdASvatTe ftupAtre syAtAM kArzmaryamaye tveva BavataH



4.3.3.[7]

tAnindra upamantrayAM cakre . upa mAvartaDvaM yuzmABirbalena vftraM hanAnIti
te hocuH kiM nastataH syAditi teBya etO marutvatIyO grahAvagfhRAt



4.3.3.[8]

te hocuH . apaniDAyEnamoja upAvartAmahA iti ta enamapaniDAyEvOja
upAvavftustadvA indro'spuRutApaniDAya vE mOja upAvftanniti



4.3.3.[9]

sa hovAca . sahEva mOjasopAvartaDvamiti teByo vE nastftIyaM grahaM gfhAReti
teBya etaM tftIyaM grahamagfhRAdupayAmagfhIto'si marutAM tvOjasa iti ta enaM
sahEvOjasopAvartanta tErvyajayata tErvftramahankzatraM vA indro viSo maruto
viSA vE kzatriyo balavAnBavati tatkzatra evEtadbalaM daDAti
tasmAnmarutvatIyAngfhRAti



4.3.3.[10]

sa vA idrAyEva marutvate gfhRIyAt . nApi marudByaH sa yadDApi marudByo
gfhRIyAtpratyudyAminIM ha kzatrAya viSaM kuryAdaTEtadindramevAnu maruta
ABajati tatkzatrAyEvEtadviSaM kftAnukarAmanuvartmAnaM karoti tasmAdindrAyEva
marutvate gfhRIyAnnApi marudByaH



4.3.3.[11]
apakramAdu hEvEzAmetadbiBayAM cakAra . yadime
mannApakrAmeyuryannAnyadDriyeranniti tAnevEtadanapakramiRo'kuruta
tasmAdindrAyEva marutvate gfhRIyAnnApi marudByaH



4.3.3.[12]

ftupAtrAByAM gfhRAti . ftavo vE saMvatsaro yajYaste'daH prAtaHsavane
pratyakzamavakalpyante yadftugrahAngfhRAtyaTEtatparo'kzaM mADyandine
savane'vakalpayante yadftupAtrAByAM marutvatIyAngfhRAti viSo vE maruto'nnaM
vE viSa ftavo vA idaM sarvamannAdyaM pacanti tasmAdftupAtrAByAm
marutvatIyAngfhRAti



4.3.3.[13]

aTAto gfhRAtyeva . indra marutva iha pAhi somaM yaTA SAryAte apibaH sutasya . tava
praRItI tava SUra SarmannAvivAsanti kavayaH suyajYAH . upayAmagfhIto'sIndrAya
tvAmarutvata eza te yonirindrAya tvA marutvate



4.3.3.[14]

marutvantaM vfzaBam . vAvfDAnamakavAriM divyaM SAsamindraM viSvAsAhamavase
nUtanAyograM sahodAmiha taM huvema . upayAmagfhIto'sIndrAya tvA marutvata eza
te yonirindrAya tvA marutvate upayAmagfhIto'si marutAM tvOjasa iti tftIyaM grahaM
gfhRAti



4.3.3.[15]

aTa mahendraM grahaM gfhRAti . pApmanA vA etadindraH saMsfzwo'BUdyadviSA
marudBiH sa yaTA vijayasya kAmAya viSA samAne pAtre'SnIyAdevaM tadyadasmA
etaM marudBiH samAnaM grahamagfhRan



4.3.3.[16]

taM devAH . sarvasminvijite'Baye'nAzwre yaTezIkAM muYjAdvivfhedevaM
sarvasmAtpApmano vyavfhanyanmAhendraM grahamagfhRaMstaTo evEza
etadyaTezIkA vimuYjA syAdevaM sarvasmAtpApmano nirmucyate yanmAhendraM
grahaM gfhRAti



4.3.3.[17]

yadveva mAhendraM grahaM gfhRAti . indro vA eza purA vftrasya baDAdaTa vftraM
hatvA yaTA mahArAjo vijigyAna evaM mahendro'BavattasmAnmAhendraM grahaM
gfhRAti mahAntamu cEvEnametatKalu karoti vftrasya baDAya tasmAdveva
mAhendraM grahaM gfhRAti Su pAtreRa gfhRAtyeza vE Sukro ya eza tapatyeza u eva
mahAMstasmAcukrapAtreRa gfhRAti



4.3.3.[18]

aTAto gfhRAtyeva . mahAM indro nfvadA carzaRiprA uta dvibarhA aminaH sahoBiH
asmadryagvAvfDe vIryAyoruH pfTuH sukftaH kartfBirBUt upayAmagfhIto'si
mahendrAya tvEza te yonirmahendrAya tveti sAdayati mahendrAya hyenaM gfhRAti



4.3.3.[19]

aTopAkftyEtAM vAcaM vadati . aBizotAro'BizuRutOlUKalAnudvAdayatAgnIdASiraM
vinaya sOmyasya vittAditi te vE tftIyasavanAyEvABizotAro'BizuRvanti
tftIyasavanAyOlUKalAnudvAdayanti tftIyasavanAyAgnIdASiraM vinayati tftIyasavanAya
sOmyaM caruM Srapayatyete vE SukravatI rasavatI savane yatprAtaHsavanaM ca
mADyandinaM ca savanamaTEtannirDItaSukraM yattftIyasavanaM
tadevEtasmAnmADyandinAtsavanAnnirmimIte taTo
hAsyEtacukravadrasavattftIyasavanaM Bavati tasmAdetAmatra vAcaM vadati



4.3.4.[1]

Gnanti vA etadyajYam . yadenaM tanvate yannveva rAjAnamaBizuRvanti tattaM
Gnanti yatpaSuM saMjYapayanti viSAsati tattaM GnantyulUKalamusalAByAM
dfzadupalAByAM haviryajYaM Gnanti



4.3.4.[2]

sa eza yajYo hato na dadakze . taM devA dakziRABiradakzayaMstadyadenaM
dakziRABiradakzayaMstasmAddakziRA nAma tadyadevAtra yajYasya hatasya vyaTate
tadevAsyEtaddakziRABirdakzayatyaTa samfdDa eva yajYo Bavati tasmAddakziRA
dadAti



4.3.4.[3]

tadvE zaqdvAdaSetyeva haviryajYe dadati . na ha tvevASatadakziRaH sOmyo
'DvaraH syAdeza vE pratyakzaM yajYo yatprajApatiH puruzo vE
prajApaternedizWaM so'yaM SatAyuH SatatejAH SatavIryastaM SatenEva dakzayati
nASatena tasmAnnASatadakziRaH sOmyo'DvaraH syAnno hEvASatadakziRena
yajamAnasyartvikzyAnnedasyAkziBUrasAni yamime hanizyantyeva na
dakzayizyantIti



4.3.4.[4]

dvayA vE devA devAH . ahEva devA aTa ye brAhmaRAH SuSruvAMso'nUcAnAste
manuzyadevAstezAM dveDAviBakta eva yajYa Ahutaya eva devAnAM dakziRA
manuzyadevAnAM brAhmaRAnAM SuSruvuzAmanUcAnAnAmAhutiBireva devAnprIRAti
dakziRABirmanuzyadevAnbrAhmaRAYcuSruvuzo'nUcAnAMsta enamuBaye devAH
prItAH svargaM lokamaBivahanti



4.3.4.[5]

tA vA etAH . ftvijAmeva dakziRA anyaM vA eta etasyAtmAnaM saMskurvantyetaM
yajYamfNmayaM yajurmayaM sAmamayamAhutimayaM so'syAmuzmiMloka AtmA
Bavati tadye mAjIjananteti tasmAdftvigBya eva dakziRA dadyAnnAnftvigByaH



4.3.4.[6]

aTa pratiparetya gArhapatyam . dakziRAni juhoti sa daSAhomIye vAsasi hiraRyam
prabaDyAvaDAya juhoti devaloke me'pyasaditi vE yajate yo yajate so'syEza yajYo
devalokamevABiprEti tadanUcI dakziRA yAM dadAti sEti dakziRAmanvAraBya
yajamAnaH



4.3.4.[7]

catasro vE dakziRAH . hiraRyaM gOrvAso'Svo na vE tadavakalpate yadaSvasya
pAdamavaDyAdyadvA gOH pAdamavadaDyAttasmAddaSAhomIye vAsasi hiraRyam
prabaDyAvaDAya juhoti



4.3.4.[8]

sOrIByAmfgByAM juhoti . tamasA vA asO loko'ntarhitaH sa etena jyotizA tamo
'pahatya svargaM lokamupasaMkrAmati tasmAtsOrIByAmfgByAM juhoti



4.3.4.[9]

sa juhoti . udu tyaM jAtavedasaM devaM vahanti ketavaH . dfSe viSvAya sUryaM
svAhetyatayA gAyatryA gAyatrI vA iyaM pfTivI seyaM pratizWA
tadasyAmevEtatpratizWAyAM pratitizWati



4.3.4.[10]

aTa dvitIyAM juhoti . citraM devAnAmudagAdanIkaM cakzurmitrasya varuRasyAgneH .
AprA dyAvApfTivI antarikzaM sUrya AtmA jagatastasTuzaSca svAhetyetayA trizwuBA
lokamevEtayopaprEti


4.3.4.[11]

aTAgnIDre . dve vEkAM vA juhoti tadyadagnAvAgnIDre dve vEkAM vA
juhotyagnirvE paSUnAmIzwe ta enamaBitaH pariRiviSante tametayAhutyA prIRAti so
'smE prIto'numanyate tenAnumatAM dadAti



4.3.4.[12]

sa juhoti . agne naya mupaTA rAye asmAnviSvAni deva vayunAni vidvAn .
yuyoDyasmajjuhurARameno BUyizWAM te namOktiM viDema svAhetyaTa
yadyaSvaM yuktaM vAyuktaM vA dAsyantsyAdaTa dvitIyAM juhuyAdyadyu na nAdriyeta



4.3.4.[13]

sa juhoti . ayaM no agnirvarivaskfRotvayaM mfDaH pura etu praBindanayaM
vAjAnjayatu vAjasAtAvayaM SatrUnjayatu jarhfzARaH svAheti vAjasA hyaSvaH



4.3.4.[14]

aTa hiraRyamAdAya SAlAmaByEti . dakziRena vediM dakziRA upatizWante so'greRa
SAlAM tizWannaBimantrayate rUpeRa vo rUpamaByAgAmiti na ha vA agre paSavo
dAnAya cakzamire te'paniDAya svAni rupARi SarIrEH pratyupAtizWanta tAnetaddevAH
svEreva rUpEryajYasyArDAdupAyaMste svAni rUpARi jAnAnA aByavAyaMste rAtamanaso
'laM dAnAyABavaMstaTo evEnAneza etatsvEreva rUpEryajYasyArDAdupEti te svAni
rUpARi jAnAnA aByavAyanti te rAtamanaso'laM dAnAya Bavanti



4.3.4.[15]

taTo vo viSvavedA viBajatviti . brahma vE tuTastadenA brahmaRA viBajati brahma
vE dakziRIyaM cAdakziRiyaM ca veda taTo hAsyEtA dakziRIyAyEva dattA Bavanti
nAdakziRIyAya



4.3.4.[16]

ftasya paTA preteti . yo vE devAnAM paTEti sa ftasya paTEti candradakziRA iti
tadetena jyotizA yanti



4.3.4.[17]

aTa sado'ByEti . vi svaH paSya vyantarikzamiti vi tvayA dakziRayA lokaM
KyezamityevEtadAha


4.3.4.[18]

aTa sadaH prekzate . yatasva sadasyEriti mA tvA sadasyA atirikzatetyevEtadAha



4.3.4.[19]

aTa hiraRyamAdAyAgnIDramaByEti . brAhmaRamadya videyaM pitfmantam
pEtfmatyamiti yo vE jYAto jYAtakulInaH sa pitfmAnpEtfmatyo yA vE jYAtAyApi
katipayIrdakziRA dadAti tABirmahajjayatyfzimArzeyamiti yo vE jYAto'nUcAnaH sa
fzirArzeyaH suDAtudakziRAmiti sa hi suDAtudakziRaH



4.3.4.[20]

aTEvamupasadya . agnIDe hiraRyaM dadAtyasmadrAtA devatrA gacateti yAM vE
rAtamanA avicikitsandakziRAM dadAti tayA mahajjayati devatrA gacateti devaloke me
'pyasaditi vE yajate yo yajate taddevaloka evEnametadapitvinaM karoti
pradAtAramAviSateti mAmAviSatetyevEtadAha taTo hAsmAdetAH parAcyo na praRaSyanti
tadyadagnIDe praTamAya dakziRAM dadAtyato hi viSve devA
amftatvamapAjayaMstasmAdagnIDe praTamAya dakziRAM dadAti



4.3.4.[21]

aTEvamevopasadya . AtreyAya hiraRyaM dadAti yatra vA adaH
prAtaranuvAkamanvAhustadDa smEtatpurA SaMsantyatrirvA fzIRAM hotAsATEtatsado
'suratamasamaBipupruve ta fzayo trimabruvannehi pratyaNNidaM tamo'pajahIti sa
etattamo'pAhannayaM vE jyotirya idaM tamo'pAbaDIditi tasmA etajjyotirhiraRyaM
dakziRAmanayajjyotirhi hiraRyaM tadvE sa tattejasA vIryeRarzistamo
'pajaGAnATEza etenEvEtajjyotizA tamo'pahanti tasmAdAtreyAya hiraRyaM daDAti



4.3.4.[22]

aTa brahmaRe . brahmA hi yajYaM dakziRato'BigopAyatyaTodgAtre'Ta hotre
'TADvaryuByAM havirDAna AsInAByAmaTa punaretya prastotre'Ta
mEtrAvaruRAyATa brAhmaRAcaMsIne'Ta potre'Ta nezwre'TAcAvAkAyATonnetre'Ta
grAvastute'Ta subrahmaRyAyE pratihartra uttamAya dadAti pratihartA vA eza so'smA
etadantataH pratiharati taTo hAsmAdetAH parAcyo na praRaSyanti



4.3.4.[23]

aTAhendrAya marutvate'nubrUhIti . yatra vE prajApatiragre dadO tadDendra
IkzAM cakre sarvaM vA ayamidaM dAsyati nAsmaByaM kiM cana pariSekzyatIti sa etaM
vajramudayacadindrAya marutvate'nubrUhItyadAnAya tato nAdadAtsa ezo'pyetarhi
taTEva vajra udyamyata indrAya marutvate'nubrUhItyadAnAya tato na dadAti


4.3.4.[24]

catasro vE dakziRAH . hiraRyamAyurevEtenAtmanastrAyata Ayurhi hiraRyaM tadagnaya
AgnIDraM kurvate'dadAttasmAdapyetarhyagnIDe hiraRyaM dIyate



4.3.4.[25]

aTa gOH . prARamevEtayAtmanastrAyate prARo hi gOrannaM hi gOrannaM hi
prARastAM rudrAya hotre'dadAt



4.3.4.[26]

aTa vAsaH . tvacamevEtenAtmanastrAyate tvagGi vAsastadbfhaspataya udgAyate
'dadAt



4.3.4.[27]

aTASvaH . vajro vA aSvo vajramevEtatpurogAM kurute yamaloke me'pyasaditi vE
yajate yo yajate tadyamaloka evEnametadapitvinaM karoti taM yamAya brahmaRe
'dadAt



4.3.4.[28]

sa hiraRyaM pratyeti . agnaye tvA mahyaM varuRo dadAtvityagnaye hyetadvaruRo
'daDAtso'mftatvamaSIyAyurdAtra eDi mayo mahyaM pratigrahItra iti



4.3.4.[29]

aTa gAM pratyeti . rudrAya tvA mahyaM varuRo dadAtviti rudrAya hyetAM varuRo
'dadAtso'mftatvamaSIya prARo dAtra eDi vayo mahyaM pratigrahItra iti



4.3.4.[30]

aTa vAsaH pratyeti . bfhaspataye tvA mahyaM varuRo dadAtviti bfhaspataye
hyetadvaruRo'dadAtso'mftatvamaSIya tvagdAtra eDi mayo mahyaM pratigrahItra iti



4.3.4.[31]

aTASvaM pratyeti . yamAya tvA mahyaM varuRo dadAtviti yamAya hyetaM varuRo
'dadAtso'mftatvamaSIya hayo dAtra eDi vayo mahyaM pratigrahItra iti


4.3.4.[32]

aTa yadanyaddadAti . kAmenEva taddadAtIdaM me'pyamutrAsAditi tatpratyeti ko
'dAtkasmA adAtkAmo'dAtkAmAyAdAt kAmo dAtA kAmaH pratigrahItA kAmEtatta iti
taddevatAyA atidiSati



4.3.4.[33]

tadAhuH . na devatAyA atidiSedidaM vE yAM devatAM samindDe sA dIpyamAnA
SvaHSvaH SreyasI BavatIdaM vE yasminnagnAvaByAdaDati sa dIpyamAna eva
SvaHSvaH SreyAnBavati SvaHSvo ha vE SreyAnBavati ya evaM vidvAnpratigfhRAti
tadyaTA samidDe juhuyAdevametAM juhoti yAmaDIyate dadAti
tasmAdaDIyannAtidiSet



4.3.5.[1]

trayA vE devAH . vasavo rudrA AdityAstezAM viBaktAni savanAni vasUnAmeva
prAtaHsavanaM rudrARAM mADyandinaM savanamAdityAnAM tftIyasavanaM tadvA
amiSrameva vasUnAM prAtaHsavanamamiSraM rudrARAM mADyandinaM savanam
miSramAdityAnAM tftIyasavanam



4.3.5.[2]

te hAdityA UcuH . yaTedamamiSraM vasUnAM prAtaHsavanamamiSraM rudrARAm
mADyandinaM savanamevaM na imaM purA miSrAdgrahaM juhuTeti taTeti devA
abruvaMste saMsTita eva mADyandine savane purA tftIyasavanAdetamajuhavuH sa
ezo'pyetarhi taTEva graho hUyate saMsTita eva mADyandine savane purA
tftIyasavanAt



4.3.5.[3]

te hAdityA UcuH . neva vA itarasmintsavane smo nevetarasminyadvE no rakzAMsi na
hiMsyuriti



4.3.5.[4]

te ha dvidevatyAnUcuH . rakzoByo vE biBImo hanta yuzmAnpraviSAmeti



4.3.5.[5]

te ha dvidevatyA UcuH . kimasmAkaM tataH syAdityasmABiranuvazawkftA
BavizyaTetyu hAdityA UcustaTeti te dvidevatyAnprAviSan



4.3.5.[6]

sa yatra prAtaHsasavane . dvidevatyEH pracarati tatpratiprasTAtAdityapAtreRa
droRakalaSAtpratinigfhRIta upayAmagfhIto
'sItyetAvatADvaryurevASrAvayatyaDvaryoranu homaM juhoti
pratiprasTAtAdityeByastveti saMsravamavanayatyetAvatEvameva sarvezu



4.3.5.[7]

tadyatpratiprasTAtA pratinigfhRIte . dvidevatyAnvE prAviSannasmABiranuvazawkftA
BavizyaTetyu hAdityA UcuryAM vA amUM dvitIyAmAhutiM juhoti svizwakfte vE tAM
juhoti svizwakfto vA ete'nuvazawkriyante taTo hAsyEte'nuvazawkftA izwasvizwakfto
BavantyuttarArDe juhotyezA hyetasya devasya diktasmAduttarArDe juhoti



4.3.5.[8]

yadveva pratiprasTAtA pratinigfhRIte . dvidevatyAnvE prAviSantsa yAneva
prAviSaMsteBya evEtannirmimIte'TApidaDAti rakzoByo hyabiBayurvizRa
urugAyEza te somastaM rakzasva mA tvA daBanniti yajYo vE
vizRustadyajYAyEvEtatparidadAti guptyA aTAha saMsTita eva mADyandine savane
purA tftIyasavanAdehi yajamAneti



4.3.5.[9]

samprapadyante . aDvaryuSca yajamAnaScAgnIDraSca pratiprasTAtA connetATa yo
'nyaH paricaro BavatyuBe dvAre apidaDati rakzoByo
hyabiBayuraTADvaryurAdityasTAlIM cAdityapAtraM cAdatte sa uparyupari pUtaBftaM
vigfhRAti nedvyavaScotaditi



4.3.5.[10]

aTa gfhRAti . kadA cana starIrasi nendra saScAsi dASuze upopennu maGavanBUya
innu te dAnaM devasya pfcyata AdityeByastveti



4.3.5.[11]

taM vE nopayAmena gfhRIyAt . agre hyevEza upayAmena gfhIto BavatyajAmitAyE
jAmi ha kuryAdyadenamatrApyupayAmena gfhRIyAt



4.3.5.[12]

aTApagfhya punarAnayati . kadA cana prayucasyuBe nipAsi janmanI turIyAditya
savanaM ta indriyamAtasTAvamftaM divyAdityeByastveti



4.3.5.[13]

aTa daDi gfhRAti . AdityAnAM vE tftIyasavanamAdityAnvA anu
paSavastatpaSuzvevEtatpayo daDAti tadidaM paSuzu payo hitaM maDyata iva
gfhRIyAdityAhurmaDyata iva hIdaM paSUnAM paya iti paScAdiva tveva
gfhRIyAtpaScAdiva hIdaM paSUnAM payaH



4.3.5.[14]

yadveva daDi gfhRAti . hutocizwA vA ete saMsravA Bavanti nAlamAhutyE
tAnevEtatpunarApyAyayati taTAlamAhutyE Bavanti tasmAddaDi gfhRAti



4.3.5.[15]

sa gfhRAti . yajYo devAnAM pratyeti sumnamAdityAso BavatA mfqayantaH A vo'rvAcI
sumatirvavftyAdaMhoScidyA varivovittarAsadAdityeByastveti



4.3.5.[16]

tamupAMSusavanena mekzayati . vivasvAnvA eza Adityo nidAnena yadupAMSusavana
Adityagraho vA eza Bavati tadenaM sva eva BAge prIRAti



4.3.5.[17]

taM na daSABirna pavitreRopaspfSati ete vE SukravatI rasavatI savane
yatprAtaHsavanaM ca mADyandinaM ca savanamaTEtannirDItaSukraM
yattftIyasavanaM sa yanna daSABirna pavitreRopaspfSati teno
hAsyEtacukravadrasavattftIyasavanaM Bavati tasmAnna daSABirna
pavitreRopaspfSati



4.3.5.[18]

sa mekzayati . vivasvannAdityEza te somapITastasminmatsvetyaTonnetra
upAMSusavanaM prayacatyaTAhonnetAramAsfja grAvRa iti tAnADavanIye vAsfjati
camase vA



4.3.5.[19]

rAjAnamunnIya . AdityAnAM vE tftIyasavanamAdityAnvA anu grAvARastadenAntsva eva
BAge prIRAtyaporRuvanti dvAre



4.3.5.[20]

aTApiDAyopanizkrAmati . rakzoByo hyabiBayuraTAhAdityeByo'nubrUhItyatra
sampaSyedyadi kAmayetASrAvya tveva sampaSyedAdityeByaH preSya priyeByaH
priyaDAmaByaH priyavrateByo mahasvasarasya patiBya
urorantarikzasyADyakzeBya iti vazawkfte juhoti nAnuvazawkaroti netpaSUnagnO
pravfRajAnIti prayacati pratiprasTAtre saMsravO



4.3.5.[21]

aTa punaH prapadya . AgrayaRamAdatta udIcInadaSaM pavitraM vitanvanti
praskandayatyaDvaryurAgrayaRasyapratiprasTAtA sampragfhRAti
saMsravAvAnayatyunnetA camasena vodaYcanena vA



4.3.5.[22]

taM catasfRAM DArARAmAgrayaRaM gfhRAti . AdityAnAM vE tftIyasavanamAdityAnvA
anu
gAvastasmAdidaM gavAM caturDAvihitaM payastasmAccatasfRAM DArARAmAgrayaRaM
gfhRAti



4.3.5.[23]

tadyatpratiprasTAtA saMsravO sampragfhRAti . Adityagraho vA eza Bavati na vA
AdityagrahasyAnuvazawkarotyetasmAdvE sAvitraM grahaM grahIzyanBavati tadasya
sAvitreREvAnuvazawkfto Bavati



4.3.5.[24]

yadveva pratiprasTAtA saMsravO sampragfhRAti . purA vA eBya
etanmiSrAdgrahamahOzuH purA tftIyasavanAttftIyasavanAya vA eza graho gfhyate
tadAdityAstftIyasavanamapiyanti taTA na bahirDA yajYAdBavanti
tasmAtpratiprasTAtA saMsravO sampragfhRAti



4.4.1.[1]

mano ha vA asya savitA . tasmAtsAvitraM gfhRAti pARo ha vA asya savitA
tamevAsminnetatpurastAtprARaM daDAti yadupAMSu gfhRAti
tamevAsminnetatpaScAtprARaM daDAti yatsAvitraM gfhRAti tAvimA uBayataH prARO
hitO yaScAyamuparizwAdyaScADastAt



4.4.1.[2]

ftavo vE saMvatsaro yajYaH . te'daH prAtaHsavane pratyakzamavakalpyante
yadftugrahAngfhRAtyaTEtatparo'kzaM mADyandine savane'vakalpyante
yadftupAtrAByAM marutvatIyAngfhRAti na vA atrartuBya iti kaM cana grahaM
gfhRanti nartupAtrAByAM kaScana graho gfhyate



4.4.1.[3]

eza vE savitA ya eza tapati . eza u eva sarva ftavastadftavaH saMvatsarastftIyasavane
pratyakzamavakalpyante tasmAtsAvitraM gfhRAti



4.4.1.[4]

taM vA upAMSupAtreRa gfhRAti . mano ha vA asya savitA prARa
upAMSustasmAdupAMSupAtreRa gfhRAtyantaryAmapAtreRa vA samAnaM
hyetadyadupAMSvantaryAmO prARodAnO hi



4.4.1.[5]

AgrayaRAdgfhRAti . mano ha vA asya savitAtmAgrayaRa AtmanyevEtanmano daDAti
prARo ha vA asya savitAtmAgrayaRa AtmanyevEtatprARaM daDAti



4.4.1.[6]

aTAto gfhRAtyeva . vAmamadya savitarvAmamu Svo divedive vAmamasmaByaM
sAvIH vAmasya hi kzayasya deva BUrerayA DiyA vAmaBAjaH syAma upayAmagfhIto
'si sAvitro'si canoDAScanoDA asi cano mayi Dehi jinva yajYaM jinva yajYapatim
BagAyeti



4.4.1.[7]

taM gfhItvA na sAdayati . mano ha vA asya savitA tasmAdidamasannaM manaH prARo ha
vA asya savitA tasmAdayamasannaH prARaH saMcaratyaTAha devAya savitre
'nubrUhItyASrAvyAha devAya savitre prezyeti vazawkfte juhoti nAnuvazawkaroti mano
ha vA asya savitA nenmano'gnO pravfRajAnIti prARo ha vA asya savitA
netprARamagnO pravfRajAnIti



4.4.1.[8]

aTABakzitena pAtreRa . vESvadevaM grahaM gfhRAti tadyadaBakzitena pAtreRa
vESvadevaM grahaM gfhRAti na vE sAvitrasyAnuvazawkarotyetasmAdvE vESvadevaM
grahaM grahIzyanBavati tadasya vESvadevenEvAnuvazawkfto Bavati



4.4.1.[9]

yadveva vESvadevaM grahaM gfhRAti . mano ha vA asya savitA sarvamidaM viSve devA
idamevEtatsarvaM manasaH kftAnukaramanuvartma karoti tadidaM sarvaM manasaH
kftAnukaramanuvartma



4.4.1.[10]

yadveva vESvadevaM grahaM gfhRAti . prARo ha vA asya savitA sarvamidaM viSve devA
asminnevEtatsarvasminprARodAnO daDAti tAvimAvasmintsarvasminprARodAnO hi
tO



4.4.1.[11]

yadveva vESvadevaM grahaM gfhRAti . vESvadevaM vE tftIyasavanaM taducyata eva
sAmato yasmAdvESvadevaM tftIyasavanamucyata fkto'TEtadeva yajuzwaH
puraScaraRato yadetaM mahAvESvadevaM gfhRAti



4.4.1.[12]

taM vE pUtaBfto gfhRAti . vESvadevo vE pUtaBfdato hi deveBya unnayantyato
manuzyeByo'taH pitfByastasmAdvESvadevaH pUtaBft



4.4.1.[13]

taM vA apurorukkaM gfhRAti . viSveByo hyenaM deveByo gfhRAti sarvaM vE viSve
devA yadfco yadyajUMzi yatsAmAni sa yadevEnaM viSveByo deveByo gfhRAti teno
hAsyEza puroruNmAnBavati tasmAdapurorukkaM gfhRAti



4.4.1.[14]

aTAto gfhRAtyeva . upayAmagfhIto'si suSarmAsi supratizWAna iti prARo vE suSarmA
supratizWAno bfhadukzAya nama iti prajApatirvE bfhadukzaH prajApataye nama
ityevEtadAha viSveByastvA deveBya eza te yonirviSveByastvA deveBya iti sAdayati
viSveByo hyenaM deveByo gfhRAtyaTetya prANupaviSati


4.4.1.[15]

sa yatrEtAM hotA SaMsati . ekayA ca daSaBiSca svaBUte dvAByAmizwaye viMSatI ca
tisfBiSca vahase triMSatA ca niyudBirvAyaviha tA vimuYceti tadetasyAM
vAyavyAyAmfci pAtrARi vimucyante vAyupraRetrA vE paSavaH prARo vE vAyuH prARena
hi paSavaScaranti



4.4.1.[16]

sa ha deveByaH paSuBirapacakrAma . taM devAH prAtaHsavane'nvamantrayanta sa
nopAvavarta taM mADyandine savane'nvamantrayanta sa ha nEvopAvavarta taM
tftIyasavane'nvamantrayanta



4.4.1.[17]

sa hopAvartsyannuvAca . yadva upAvarteya kiM me tataH syAditi tvayEvEtAni pAtrARi
yujyeraMstvayA vimucyeranniti tadenenEtatpAtrARi yujyante
yadEndravAyavAgrAnprAtaHsavane gfhRAtyaTEnenEtatpAtrARi vimucyante yadAha
niyudBirvAyaviha tA vimuYceti paSavo vE niyutastatpaSuBirevEtatpAtrARi



4.4.1.[18]

sa yatprAtaHsavana upAvartsyat . gAyatraM vE prAtaHsavanaM brahma gAyatrI
brAhmaRezu ha paSavo'BavizyannaTa yanmADyandine savana
upAvartsyadEndraM vE mADyandinaM savanaM kzatramindraH kzatriyezu ha
paSavo'BavizyannaTa yattftIyasavana upAvartata vESvadevaM vE tftIyasavanaM
sarvamidaM viSve devAstasmAdime sarvatrEva paSavaH



4.4.2.[1]

sOmyena caruRA pracarati . somo vE devAnAM haviraTEtatsomAyEva havizkriyate
taTAtaH somo'nantarhito Bavati carurBavati carurvE devAnAmannamodano hi
carurodano hi pratyakzamannaM tasmAccarurBavati



4.4.2.[2]

tena na prAtaHsavane pracarati . na mADyandine savana ete vE devAnAM nizkevalye
savane yatprAtaHsavanaM ca mADyandinaM ca savanaM pitfdevatyo vE somaH



4.4.2.[3]

sa yatprAtaHsavane vA pracaret . mADyandine vA savane samadaM ha
kuryAddeveByaSca pitfByaSca tena tftIyasavane pracarati vESvadevaM vE
tftIyasavanaM taTA hAsamadaM karoti nAnuvAkyAmanvAha sakfduhyeva parAYcaH
pitarastasmAnnAnuvAkyAmanvAha



4.4.2.[4]

aTa caturgfhItamAjyaM gfhItvA . ASrAvyAha Gftasya yajeti vazawkfte juhoti tadyA
ataH prAcya Ahutayo hutA Bavanti tABya evEtadantardaDAti taTA hAsamadaM karoti



4.4.2.[5]

sa AjyasyopastIrya . dviScaroravadyatyaToparizwAdAjyasyABiGArayatyASrAvyAha
sOmyasya yajeti vazawkfte juhoti



4.4.2.[6]

aTAparaM caturgfhItamAjyaM gfhItvA . ASrAvyAha Gftasya yajeti vazawkfte juhoti
tadyA ata UrDvA AhutIrhozyanBavati tABya evEtadantardaDAti taTA hAsamadaM
karoti sa yadi kAmayetoBayataH pariyajedyadyu kAmayetAnyatarataH pariyajet



4.4.2.[7]

aTa pracaraRIti srugBavati . tasyAM caturgfhItamAjyaM gfhItvADvaryuH
SAlAkErDizRyAnvyAGArayati tadyacAlAkErDizRyAnvyAGArayati yadevEnAnado devA
abruvaMstftIyasavane vo GftyAhutiH prApsyati na sOmyApahfto hi
yuzmatsomapITastena somAhutiM sEnAnezA tftIyasavana eva GftyAhutiH prApnoti
na sOmyA yacAlAkErDizRyAnvyAGArayati tAnetEreva yajurBiryaTopakIrRaM
yaTApUrvaM vyAGArayati mArjAlIya evottamam



4.4.2.[8]

tadDEke . AgnIDrIye punarAGArayantyudagna idaM karmAnusaMtizWAtA iti tadu
taTA na kuryAnmArjAlIya evottamam



4.4.2.[9]

sa yatrADvaryuH . SAlAkErDizRyAnvyAGArayati tatpratiprasTAtA pAtnIvataM grahaM
gfhRAti yajYAdvE prajAH prajAyante yajYAtprajAyamAnA miTunAtprajAyante
miTunAtprajAyamAnA antato yajYasya prajAyante tadenA etadantato yajYasya
miTunAtprajananAtprajanayati tasmAnmiTunAtprajananAdantato yajYasyemAH prajAH
prajAyante tasmAtpAtnIvataM gfhRAti


4.4.2.[10]

taM vA upAMSupAtreRa gfhRAti . yadi sAvitramupAMSupAtreRa
gfhRIyAdantaryAmapAtreREtaM yadi sAvitramantaryAmapAtreRa
gfhRIyAdupAMSupAtreREtaM samAnaM hyetadyadupAMSvantaryAmO prARo hi yo vE
prARaH sa udAno vfzA vE prARo yozA patnI miTunamevEtatprajananaM kriyate



4.4.2.[11]

taM vA apurorukkaM gfhRAti . vIryaM vE puroruNnetstrIzu vIryaM daDAnIti
tasmAdapurorukkaM gfhRAti



4.4.2.[12]

aTAto gfhRAtyeva . upayAmagfhIto'si bfhaspatisutasya deva soma ta iti brahma vE
bfhaspatirbrahmaprasUtasya deva soma ta ityevEtadAhendorindriyAvata iti vIryavata
ityevEtadAha yadAhendorindriyAvata iti patnIvato grahAM fDyAsamiti na samprati
patnIByo gfhRAti netstrIzu vIryaM daDAnIti tasmAnna samprati patnIByo gfhRAti



4.4.2.[13]

aTa yaH pracaraRyAM saMsravaH pariSizwo Bavati . tenEnaM SrIRAti samarDayati vA
anyAngrahAYcrIRAnnaTEtaM vyarDayati vajro vA Ajyametena vE devA vajreRAjyena
Gnanneva patnIrnirAkzRuvaMstA hatA nirazwA nAtmanaScanESata na dAyasya
canESata taTo evEza etena vajreRAjyena hantyeva patnIrnirakzRoti tA hatA nirazwA
nAtmanaScaneSate na dAyasya caneSate



4.4.2.[14]

sa SrIRAti . ahaM parastAdahamavastAdyadantarikzaM tadu me pitABUt ahaM
sUryamuBayato dadarSAhaM devAnAM paramaM guhA yaditi sa yadahamahamiti
SrIRAti puMsvevEtadvIryaM daDAti



4.4.2.[15]

aTAhAgnItpAtnIvatasya yajeti . vfzA vA agnIdyozA patnI miTunamevEtatprajananaM
kriyate sa juhotyagnA i patnIvnniti vfzA vA agniryozA patnI
miTunamevEtatprajananaM kriyate



4.4.2.[16]

sajUrdevena tvazwreti . tvazwA vE siktaM reto vikaroti tadeza evEtatsiktaM reto
vikaroti somaM piba svAhetyuttarArDe juhoti yA itarA Ahutayaste devA aTEtAH patnya
evamiva hi miTunaM kxptamuttarato hi strI pumAMsamupaSeta
AharatyaDvaryuragnIDe BakzaM sa AhADvarya upa mA hvayasveti taM na
pratyupahvayeta ko hi hatasya nirazwasya pratyupahavastaM vE pratyevopahvayeta
juhvatyasyAgnO vazawkurvanti tasmAtpratyevopahvayeta



4.4.2.[17]

aTa samprezyati . agnInnezwurupasTamAsIda nezwaH patnImudAnayodgAtrA
saMKyApayonnetarhotuScamasamanUnnaya somaM mAtirIrica iti yadyagnizwomaH
syAt



4.4.2.[18]

yadyukTyaH syAt . somaM praBAvayeti brUyAtsa
biBradevEtatpAtramagnInnezwurupasTamAsIdatyagnirvA eza nidAnena
yadAgnIDro yozA nezwA vfzA vA agnIdyozA nezwA miTunamevEtatprajananaM
kriyata udAnayati nezwA patnIM tAmudgAtrA saMKyApayati prajApatirvfzAsi retoDA
reto mayi DehIti prajApatirvA udgAtA yozA patnI miTunamevEtatprajananaM
kriyate



4.4.3.[1]

paSavo vE devAnAM candAMsi . tadyaTedaM paSavo yuktA manuzyeByo vahantyevaM
candAMsi yuktAni deveByo yajYaM vahanti tadyatra candAMsi
devAntsamatarpayannaTa candAMsi devAH
samatarpayaMstadatastatprAgaBUdyaccandAMsi yuktAni deveByo
yajYamavAkzuryadenAntsamatItfpan



4.4.3.[2]

aTa hAriyojanaM gfhRAti . candAMsi vE hAriyojanaScandAMsyevEtatsaMtarpayati
tasmAdDAriyojanaM gfhRAti



4.4.3.[3]

taM vA atiriktaM gfhRAti . yadA hi SamyorAhATEnaM gfhRAtIdaM vE devA aTa
candAMsyatiriktAnyaTa manuzyA aTa paSavo'tiriktAstasmAdatiriktaM gfhRAti



4.4.3.[4]

droRakalaSe gfhRAti . vftro vE soma AsIttaM yatra devA aGnaMstasya mUrDodvavarta
sa droRakalaSo'BavattasminyAvAnvA yAvAnvA rasaH samasravadatirikto vE sa
AsIdatirikta eza grahastadatirikta evEtadatiriktaM daDAti tasmAddroRakalaSe gfhRAti


4.4.3.[5]

taM vA apurorukkaM gfhRAti . candoByo hyenaM gfhRAti sa yadevEnaM candoByo
gfhRAti teno hAsyEza puroruNnAnBavati tasmAdapurorukkaM gfhRAti



4.4.3.[6]

aTAto gfhRAtyeva . upayAmagfhIto'si harirasi hAriyojano hariByAM tvetyfkzAme vE
harI fkasAmAByAM hyenaM gfhRAti



4.4.3.[7]

aTa DAnA Avapati . haryorDAnA sTa sahasomA indrAyeti tadyadevAtra mitaM ca
cando'mitaM ca tadevEtatsarvaM Bakzayati



4.4.3.[8]

tasyonnetASrAvayati . atirikto vA unnetA na hyezI'nyasyASrAvayatyatirikta eza
grahastadatirikta evEtadatiriktaM daDAti tasmAdunnetASrAvayati



4.4.3.[9]

mUrDannaBiniDAyASrAvayati . mUrDA hyasyEzo'TAha DAnAsomeByo
'nubrUhItyASrAvyAha DAnAsomAnprasTitAnprezyeti vazawkfte juhotyanuvazawkfte
'Ta DAnA vilipsante BakzAya



4.4.3.[10]

tadDEke . hotre droRakalaSaM pratiparAharanti vazawkarturBakza iti vadantastadu
taTA na kuryAdyaTAcamasa vA anye BakzA aTEzo
'tiriktastasmAdetasmintsarvezAmeva BakzastasmAdDAnA vilipsante BakzAya



4.4.3.[11]

tA na dadBiH KAdeyuH . paSavo vA ete netpaSUnpramrade karavAmahA iti prAREreva
Bakzayanti yaste aSvasanirBakzo yo gosanirita paSavo hyete tasmAdAha yaste
aSvasanirBakzo yo gosaniriti tasya ta izwayajuza stutastomasyetIzwAni hi yajUMzi
Bavanti stutA stomAH SastokTasyeti SastAni hyukTAni BavantyupahUtasyopahUto
BakzayAmItyupahUtasya hyetadupahUto Bakzayati


4.4.3.[12]

tA nAgnO prakireyuH . neducizwamagnO juhavAmetyuttaravedAveva nivapanti taTA
na bahirDA yajYAdBavanti



4.4.3.[13]

aTa pUrRapAtrAntsamavamfSanti . yAneke'psuzomA ityA cakzate yaTA vE yukto
vahedevamete ya ArtvijyaM kurvantyuta vE yuktaH kzaRute vA vi vA liSate SAntirApo
BezajaM tadyadevAtra kzaRvate vA vi vA liSante SAntirApastadadBiH SAntyA
Samayante tadadBiH saMdaDate tasmAtpUrRapAtrAntsamavamfSanti



4.4.3.[14]

te samavamfSanti . saM varcasA payasA sa tanUBiraganmahi manasA saM Sivena tvazwA
sudatro vidaDAtu rAyo'numArzwu tanvo yadvilizwamiti yadvivfQaM tatsaMdaDate



4.4.3.[15]

aTa muKAnyupaspfSante . dvayaM tadyasmAnmuKAnyupaspfSante'mftaM vA Apo
'mftenEvEtatsaMspfSanta etadu cEvEtatkarmAtmankurvate
tasmAnmuKAnyupaspfSante



4.4.4.[1]

tAni vA etAni . nava samizwayajUMzi juhoti tadyannava samizwayajUMzi juhoti nava vA
amUrbahizpavamAne stotriyA Bavanti sEzoBayato nyUnA virAw
prajananAyEtasmAdvA uBayato nyUnAtprajananAtprajApatiH prajAH sasfja itaScorDvA
itaScAvAcIstaTo evEza etasmAduBayata eva nyUnAtprajananAtprajAH sfjata
itaScorDvA itaScAvAcIH



4.4.4.[2]

hiNkAra stotriyARAM daSamaH . svAhAkAra etezAM taTo hAsyEzA nyUnA
virAqdaSadaSinI
Bavati



4.4.4.[3]

aTa yasmAtsamizwayajUMzi nAma . yA vA etena yajYena devatA hvayati yABya eza
yajYastAyate sarvA vE tattAH samizwA Bavanti tadyattAsu sarvAsu samizwAsvaTEtAni
juhoti tasmAtsamizwayajUMzi nAma


4.4.4.[4]

aTa yasmAtsamizwayajUMzi juhoti . riricAna iva vA etadIjAnasyAtmA Bavati
yadDyasya Bavati tasya hi dadAti tamevAtastriBiH punarApyAyayati



4.4.4.[5]

aTa yAnyuttarARi trIRi juhoti . yA vA etena yajYena devatA hvayati yABya eza
yajYastAyata upa hEva tA Asate yAvanna samizwayajUMzi juhvatImAni nu no juhvatviti
tA evEtadyaTAyaTaM vyavasfjati yatra yatrAsAM caraRaM tadanu



4.4.4.[6]

aTa yAnyuttamAni trIRi juhoti . yajYaM vA etadajIjanata yadenamatana taM janayitvA
yatrAsya pratizWA tatpratizWApayati tasmAtsamizwayajUMzi juhoti



4.4.4.[7]

sa juhoti . samindra Ro manasA nezi goBiriti manaseti tanmanasA
riricAnamApyAyayati goBiriti tadgoBI riricAnamApyAyayati saM sUriBirmaGavantsaM
svastyA saM brahmaRA devakftaM yadastIti brahmaReti tadbrahmaRA
riricAnamApyAyayati saM devAnAM sumatO yajYiyAnAM svAhA



4.4.4.[8]

saM varcasA . payasA saM tanUBiriti varcaseti tadvarcasA riricAnamApyAyayati payaseti
raso vE payastatpayasA riricAnamApyAyayatyaganmahi manasA saM Sivena tvazwA
sudatro vidaDAtu rAyo'numArzwu tanvo yadvilizwamiti vivfQaM tatsaMdaDAti



4.4.4.[9]

savitedaM juzantAM prajApatirniDipA devo agniH . tvazwA vizRuH prajayA saMrarARA
yajamAnAya draviRaM d+DAta svAheti tadveva riricAnaM punarApyAyayati yadAha
yajamAnAya draviRaM daDAta svAheti



4.4.4.[10]

sugA vo devAH . sadanA akarma ya AjagmedaM savanaM juzARA iti sugAni vo devAH
sadanAnyakarma ya AgantedaM savanaM juzARA ityevEtadAha BaramARA vahamAnA
havIMzIti taddevatA vyavasfjati BaramARA aha te yantu ye'vAhanA vahamAnA u te
yantu ye vAhanavanta ityevEtadAha tasmAdAha BaramARA vahamAnA
havIMzyasmeDatta vasavo vasUni svAhA


4.4.4.[11]

yAM AvahaH . uSato deva devAMstAnpreraya sve agne saDasTa ityagniM vA
AhAmUndevAnAvahAmUndevAnAvaheti tamevEtadAha yAndevAnAvAkzIstAngamaya
yatrayatrEzAM caraRaM tadanviti jakzivAMsaH papivAMsaSca viSva iti jakzivAMso hi
paSuM puroqASaM Bavanti papivAMsa iti papivAMso hi somaM rAjAnaM Bavanti
tasmAdAha jakzivAMsaH papivAMsaSca viSve'suM GarmaM svarAtizWatAnu svAheti
tadveva devatA vyavasfjati



4.4.4.[12]

vayaM hi tvA . prayati yajYe asminnagne hotAramavfRImahIha fDagayA
fDagutASamizWAH prajAnanyajYamupayAhi vidvAntsvAhetyagnimevEtayA
vimuYcatyagniM vyavasfjati



4.4.4.[13]

devA gAtuvida iti . gAtuvido hi devA gAtuM vittveti yajYaM vittvetyevEtadAha
gAtumiteti tadetena yaTAyaTaM vyavasfjati manasaspata imaM deva yajYaM svAhA vAte
DA ityayaM vE yajYo yo'yaM pavate tadimaM yajYaM samBftyEtasminyajYe
pratizWApayati yajYena yajYaM saMdaDAti tasmAdAha svAhA vAte DA iti



4.4.4.[14]

yajYa yajYaM gaca . yajYapatiM gaca svAM yoniM Gaca svAheti
tatpratizWitamevEtadyajYaM santaM svAyAM yonO pratizWApayatyeza te yajYo
yajYapate sahasUktavAkaH sarvavIrastaM juzasva svAheti tatpratizWitamevEtadyajYaM
santaM sahasUktavAkaH sarvavIraM yajamAne'ntataH pratizWApayati



4.4.5.[1]

sa vA avaBfTamaByavEti . tadyadavaBfTamaByavEti yo vA asya raso
'BUdAhutiByo vA asya tamajIjanadaTEtacarIraM tasminna raso'sti tanna parAsyaM
tadapo'Byavaharanti raso vA ApastadasminnetaM rasaM daDAti tadenametena rasena
saMgamayati tadenamato janayati sa enaM jAta eva saYjanayati tadyadapo
'Byavaharanti tasmAdavaBfTaH



4.4.5.[2]

aTa samizwayajUMzi juhoti . samizwayajUMzi hyevAnto yajYasya sa hutvEva
samizwayajUMzi yadetamaBito Bavati tena cAtvAlamupasamAyanti sa kfzRavizARAm
meKalAM ca cAtvAle prAsyati


4.4.5.[3]

mAhirBUrmA pfdAkuriti . asO vA fjIzasya svagAkAro yadenadapo
'ByavaharantyaTEza evEtasya svagAkAro rajjuriva hi sarpAH kUpA iva hi
sarpARAmAyatanAnyasti vE manuzyARAM ca sarpARAM ca viBrAtfvyamiva nettadataH
samBavaditi tasmAdAha mAhirBUrmA pfdAkuriti



4.4.5.[4]

aTa vAcayati . uruM hi rAjA varuRaScakAra sUryAya panTAmanvetavA u iti
yaTAyamururaBayo'nAzwraH sUryAya panTA evaM me'yamururaBayo'nAzwraH
panTA astvityevEtadAha



4.4.5.[5]

apade pAdA pratiGAtave'kariti . yadi ha vA apyapAdBavatyalameva pratikramaRAya
BavatyutApavaktA hfdayAviDaSciditi tadenaM sarvasmAdDfdyAdenasaH pApmanaH
pramuYcati



4.4.5.[6]

aTAha sAma gAyeti . sAma brUhIti vA gAyeti tveva brUyAdgAyanti hi sAma tadyatsAma
gAyati nedidaM bahirDA yajYAcarIraM nAzwrA rakzAMsi hinasanniti sAma hi
nAzwrARAM rakzasAmapahantA



4.4.5.[7]

AgneyyAM gAyati . agnirhi rakzasAmapahantAticandasi gAyatyezA vE sarvARi candAMsi
yadaticandAstasmAdaticandasi gAyati



4.4.5.[8]

sa gAyati . agnizwapati pratidahatyahAvo'hAva iti tannAzwrA evEtadrakzAMsyato
'pahanti



4.4.5.[9]

ta udaYco nizkrAmanti . jaGanena cAtvAlamagreRAgnIDraM sa yasyAM tato diSyApo
Bavanti tadyanti



4.4.5.[10]

sa yaH syandamAnAnAM sTAvaro hradaH syAt . tamapo'ByaveyAdetA vA apAM
varuRagfhItA yAH syandamAnAnAM na syandante varuRyo vA avaBfTo nirvaruRatAyE
yadyu tA na vindedapi yA eva kAScApo'ByaveyAt



4.4.5.[11]

tamapo'vakramayanvAcayati . namo varuRAyABizWito varuRasya pASa iti tadenaM
sarvasmAdvaruRapASAtsarvasmAdvaruRyAtpramuYcati



4.4.5.[12]

aTa caturgfhItamAjyaM gfhItvA . samiDaM prAsyABijuhotyagneranIkamapa
AviveSApAM napAtpatirakzannasuryaM damedame samiDaM yakzyagne prati te jihvA
GftamuccaraRyatsvAheti



4.4.5.[13]

agnerha vE devAH . yAvadvA yAvadvApsu praveSayAM cakrurnedato nAzwrA
rakzAMsyupottizWAnityagnirhi rakzasAmapahantA tametayA ca samiDEtayA cAhutyA
samindDe samidDe deveByo juhavAnIti



4.4.5.[14]

aTAparaM caturgfhItamAjyaM gfhItvA . ASrAvyAha samiDo yajeti so
'pabarhizaScaturaH prayAjAnyajati prajA vE barhirvaruRyo vA avaBfTo netprajA
varuRo gfhRAditi tasmAdapabarhizaScaturaH prayAjAnyajati



4.4.5.[15]

aTa vAruRa ekakapAlaH puroqASo Bavati . yo vA asya raso'BUdAhutiByo vA asya
tamajIjanadaTEtacarIraM tasminna raso'sti raso vE puroqASastadasminnetaM rasaM
daDAti tadenametena rasena saMgamayati tadenamato janayati sa enaM jAta eva
saYjanayati tasmAdvAruRa ekakapAlaH puroqASo Bavati



4.4.5.[16]

sa AjyasyopastIrya . puroqASasyAvadyannAha varuRAyAnubrUhItyatra hEka fjIzasya
dviravadyanti tadu taTA na kuryAcarIraM vA etadBavati nAlamAhutyE dviravadyati
sakfdaBiGArayati pratyanaktyavadAne ASrAvyAha varuRaM yajeti vazawkfte juhoti


4.4.5.[17]

aTAjyasyopastIrya . puroqASamavadaDadAhAgnIvaruRAByAmanubrUhIti
tatsvizwakfte sa yannAgnaya ityAha nedagni varuRo gfhRAditi sa yadyamutrarjIzasya
dviravadyedaTAtra sakfdyadyu na
nAdriyetAToparizwAddvirAjyasyABiGArayatyASrAvyAhAgnIvaruRO yajeti vazawkfte
juhoti



4.4.5.[18]

tA vA etAH . zaqAhutayo Bavanti zaqvA ftavaH saMvatsarasya saMvatsaro
varuRastasmAtzaqAhutayo Bavanti



4.4.5.[19]

etadAdityAnAmayanam . AdityAnImAni yajUMzItyAhuH sa yAvadasya vaSaH syAdevameva
cikIrzedyadyu enamitaraTA yajamAnaH kartavE brUyAditaraTo tarhi kuryAdetAneva
caturaH prayAjAnapabarhizo yajeddvAvAjyaBAgO varuRamagnIvaruRO
dvAvanuyAjAvapabarhizO taddaSa daSAkzarA vE virAqvirAqvE
yajYastadvirAjamevEtadyajYamaBisampAdayati



4.4.5.[20]

etadaNgirasAmayanam . ato'nyataratkftvA yasminkumBa fjIzaM Bavati tam
praplAvayati samudre te hfdayamapsvantarityApo vE samudro raso vA
ApastadasminnetaM rasaM daDAti tadenametena rasena saMgamayati tadenamato
janayati sa enaM jAta eva saYjanayati saM tvA viSantvozaDIrutApa iti
tadasminnuBayaM rasaM daDAti yaScOzaDizu yaScApsu yajYasya tvA yajYapate
sUktoktO namovAke viDema yatsvAheti tadyadeva yajn=asya sADu
tadevAsminnetaddaDAti



4.4.5.[21]

aTAnusfjyopatizWate . devIrApa eza vo garBa ityapAM hyeza garBastaM suprItaM
suBftaM biBfteti tadenamadByaH paridadAti guptyE deva somEza te loka ityApo
hyetasya lokastasmiYcaM ca vakzva pari ca vakzveti tasminnaH SaM cEDi
sarvAByaSca na ArtiByo gopAyetyevEtadAha



4.4.5.[22]

aTopamArayati . avaBfTa nicumpuRa nicerurasi nicumpuRaH ava
devErdevakftameno yAsizamava martyErmartyakftamityava
hyetaddevErdevakftameno'yAsItsomena rAjYAva martyErmartyakftamityava
hyetanmartyErmartyakftameno'yAsItpaSunA puroqASena pururAvRo deva rizaspAhIti
sarvAByo mArtiByo gopAyetyevEtadAha


4.4.5.[23]

aTAByavetya snAtaH . anyo'nyasya pfzWe praDAvatastAvanye vAsasI pariDAyodetaH
sa yaTAhistvaco nirmucyetEvaM sarvasmAtpApmano nirmucyate tasminna
tAvaccanEno Bavati yAvatkumAre'dati sa yenEva nizkrAmanti tena punarAyanti
punaretyAhavanIye samiDamaByAdaDAti devAnAM samidasIti yajamAnamevEtayA
samindDe devAnAM hi samidDimanu yajamAnaH samiDyate



4.5.1.[1]

Adityena caruRodayanIyena pracarati . tadyadAdityaScarurBavati yadevEnAmado devA
abruvaMstavEva prAyaRIyastavodayanIya iti tamevAsyA etaduBayatra BAgaM karoti



4.5.1.[2]

sa yadamutra rAjAnaM krezyannupaprEzyanyajate . tasmAttatprAyaRIyaM nAmATa
yadatrAvaBfTAdudetya yajate tasmAdetadudayanIyaM nAma tadvA etatsamAnameva
haviradityA eva prAyaRIyamadityA udayanIyamiyaM hyevAditiH



4.5.1.[3]

sa vE paTyAmevAgre svastiM yajati . taddevA aprajYAyamAne vAcEva pratyapadyanta
vAcA hi mugDaM prajYAyate'TAtra prajYAte yaTApUrvaM karoti



4.5.1.[4]

so'gnimeva praTamaM yajati . aTa somamaTa savitAramaTa paTyAM
svastimaTAditiM vAgvE paTyA svastiriyamaditirasyAmeva taddevA vAcam
pratyazWApayantseyaM vAgasyAM pratizWitA vadati



4.5.1.[5]

aTa mEtrAvaruRIM vaSAmanUbanDyAmAlaBate . sa ezo'nya eva yajYastAyate
paSubanDa eva samizwayajUMzi hyevAnto yajYasya



4.5.1.[6]

tadyanmEtrAvaruRI vaSA Bavati . yadvA IjAnasya svizwaM Bavati mitro'sya
tadgfhRAti yadvasya durizwaM Bavati varuRo'sya tadgfhRAti


4.5.1.[7]

tadAhuH . kve jAno'BUditi tadyadevAsyAtra mitraH svizwaM gfhRAti tadevAsmA etayA
prItaH pratyavasfjati yadu cAsya varuRo durizwaM gfhRAti taccEvAsmA etayA prItaH
svizwaM karoti tadu cAsmE pratyavasfjati so'syEza sva eva yajYo Bavati svaM
sukftam



4.5.1.[8]

tadyanmEtrAvaruRI vaSA Bavati . yatra vE devA retaH siktam
prAjanayaMstadAgnimArutamityukTaM tasmiMstadvyAKyAyate yaTA taddevA retaH
prAjanayaMstato'NgArAH samaBavannaNgAreByo'Ngirasastadanvanye paSavaH



4.5.1.[9]

aTa yadAsAH pAMsavaH paryaSizyanta . tato gardaBaH samaBavattasmAdyatra
pAMsulaM Bavati gardaBasTAnamiva batetyAhuraTa yadA na kaScana rasaH
paryaSizyata tata ezA mEtrAvaruRI vaSA samaBavattasmAdezA na prajAyate rasAdDi
retaH samBavati retasaH paSavastadyadantataH samaBavattasmAdantaM
yajYasyAnuvartate tasmAdvA ezAtra mEtrAvaruRI vaSAvakxptatamA Bavati yadi vaSAM
na vindedapyukzavaSa eva syAt



4.5.1.[10]

aTetaraM viSve devA amarImftsyanta . tato vESvadevI samaBavadaTa bArhaspatyA
so'nto'nto hi bfhaspatiH



4.5.1.[11]

sa yaH sahasraM vA BUyo vA dadyAt . sa enAH sarvA AlaBeta sarvaM vE tasyAptam
Bavati sarvaM jitaM yaH sahasraM vA BUyo vA dadAti sarvametA evameva yaTApUrvam
mEtrAvaruRImevAgre'Ta vESvadevImaTa bArhaspatyam



4.5.1.[12]

aTo ye dIrGasattramAsIran . saMvatsaraM vA BUyo vA ta enAH sarvA AlaBerantsarvaM
vE tezAmAptaM Bavati sarvaM jitaM ye dIrGasattramAsate saMvatsaraM vA BUyo vA
sarvametA evameva yaTApUrvam



4.5.1.[13]

aTodavasAnIyayezwyA yajate . sa AgneyaM paYcakapAlaM puroqASaM nirvapati tasya
paYcapadAH paNktayo yAjyAnuvAkyA Bavanti yAtayAmeva vA etadIjAnasya yajYo
Bavati so'smAtparANiva BavatyagnirvE sarve yajYA agnO hi sarvAnyajYAMstanvate
ye ca pAkayajYA ye cetare tadyajYamevEtatpunarAraBate taTAsyAyAtayAmA yajYo
Bavati taTo asmAnna parANBavati



4.5.1.[14]

tadyatpaYcakapAlaH puroqASo Bavati . paYcapadAH paNktayo yAjyAnuvAkyAH pANkto
vE yajYastadyajYamevEtatpunarAraBate taTAsyAyAtayAmA yajYo Bavati taTo
asmAnna parANBavati



4.5.1.[15]

tasya hiraRyaM dakziRA . Agneyo vA eza yajYo Bavatyagne reto hiraRyaM
tasmAdDiraRyaM dakziRAnaqvAnvA sa hi vahenAgneyo'gnidagDamiva hyasya vaham
Bavati



4.5.1.[16]

aTo caturgfhItamevAjyaM gfhItvA . vEzRavyarcA juhotyuru vizRo vikramasvoru
kzayAya naskfDi GftaM Gftayone piba prapra yajYapatiM tira svAheti yajYo vE
vizRustadyajYamevEtatpunarAraBate taTAsyAyAtayAmA yajYo Bavati taTo asmAnna
parANBavati tatro yacaknuyAttaddadyAnnAdakziRaM haviH syAditi hyAhuraTa
yadevEzodavasAnIyezwiH saMtizWate'Ta sAyamAhutiM juhoti kAla eva prAtarAhutim



4.5.2.[1]

vaSAmAlaBate . tAmAlaBya saMjYapayanti saMjYapyAha vapAmutKidetyutKidya
vapAmanumarSaM garBamezwavE brUyAtsa yadi na vindanti kimAdriyeranyadyu
vindanti tatra prAyaScittiH kriyate



4.5.2.[2]

na vE tadavakalpate . yadekAM manyamAnA ekayevEtayA careyuryaddve manyamAnA
dvAByAmiva careyu sTAlIM cEvozRIzaM copakalpayitavE brUyAt



4.5.2.[3]

aTa vapayA caranti . yaTEva tasyE caraRaM vapayA caritvADvaryuSca yajamAnaSca
punaretaH sa AhADvaryurnirUhEtaM garBamiti taM ha nodarato nirUhedArtAyA vE
mftAyA udarato nirUhanti yadA vE garBaH samfdDo Bavati prajananena vE sa tarhi
pratyaNNEti tamapi virujya SroRI pratyaYcaM nirUhitavE brUyAt


4.5.2.[4]

taM niruhyamARamaBimantrayate . ejatu daSamAsyo garBo jarAyuRA saheti sa
yadAhEjatviti prARamevAsminnetaddaDAti daSamAsya iti yadA vE garBaH samfdDo
BavatyaTa daSamAsyastametadapyadaSamAsyaM santaM brahmaREva yajuzA
daSamAsyaM karoti



4.5.2.[5]

jarAyuRA saheti . tadyaTA daSamAsyo jarAyuRA saheyAdevametadAha yaTAyaM
vAyurejati yaTA samudra ejatIti prARamevAsminnetaddaDAtyevAyaM daSamAsyo
asrajjarAyuRA saheti tadyaTA daSamAsyo jarAyuRA saha sraMsetEvametadAha



4.5.2.[6]

tadAhuH . kaTametaM garBaM
kuryAdityaNgAdaNgAdDEvAsyAvadyeyuryaTEvetarezAmavadAnAnAmavadAnaM tadu
taTA na kuryAduta hyezo'vikftANgo BavatyaDastAdeva grIvA apikftyEtasyAM
sTAlyAmetaM meDaM ScotayeyuH sarveByo vA asyEzo'NgeByo meDa Scotati
tadasya sarvezAmevANgAnAmavattaM Bavatyavadyanti vaSAyA avadAnAni yaTEva
tezAmavadAnam



4.5.2.[7]

tAni paSuSrapaRe Srapayanti . tadevEtaM meDaM SrapayantyuzRIzeRAvezwya
garBaM pArSvataH paSuSrapaRasyopanidaDAti yadA Sfto BavatyaTa
samudyAvadAnAnyevABijuhoti nEtaM meDamudvAsayanti paSuM tadevEtam
meDamudvAsayanti



4.5.2.[8]

taM jaGanena cAtvAlamantareRa yUpaM cAgniM ca haranti . dakziRato niDAya
pratiprasTAtAvadyatyaTa srucorupastfRIte'Ta manotAyE havizo'nuvAca
AhAvadyanti vaSAyA avadAnAnAM yaTEva tezAmavadAnam



4.5.2.[9]

aTa pracaraRIti srugBavati . tasyAM pratiprasTAtA meDAyopastfRIte dviravadyati
sakfdaBiGArayati pratyanaktyavadAne aTAnuvAca AhASrAvyAha prezyeti vazawkfte
'DvaryurjuhotyaDvaryoranu homaM juhoti pratiprasTAtA



4.5.2.[10]

yasyE te yajYiyo garBa iti . ayajYiyA vE garBAstametadbrahmaREva yajuzA
yajYiyaM karoti yasyE yonihiraRyayItyado vA etasyE yoniM vicindanti yadado
nizkarzantyamftamAyurhiraRyaM tAmevAsyA etadamftAM yoniM karotyaNgAnyahrutA
yasya taM mAtrA samajIgamaM svAheti yadi pumAntsyAdyadyu strI syAdaNgAnyahrutA
yasyE tAM mAtrA samajIgamaM svAheti yadyu avijYAto garBo Bavati puMskftyEva
juhuyAtpumAMso hi garBA aNgAnyahrutA yasya taM mAtrA samajIgamaM svAhetyado
vA etaM mAtrA vizvaYcaM kurvanti yadado nizkarzanti tametadbrahmaREva yajuzA
samarDya maDyato yajYasya punarmAtrA saNgamayati



4.5.2.[11]

aTADvayurvanaspatinA carati . vanaspatinADvaryuScaritvA yAnyupaBftyavadAnAni
Bavanti tAni samAnayamAna AhAgnaye svizwakfte'nubrUhItyatyAkrAmati
pratiprasTAtA sa etaM sarvameva meDaM gfhRIte
'ToparizwAddvirAjyasyABiGArayatyASrAvyAha prezyeti vazawkfte
'DvaryurjuhotyaDvaryoranu homaM juhoti pratiprasTAtA



4.5.2.[12]

purudasmo vizurUpa induriti . bahudAna iti hEtadyadAha purudasma iti vizurUpa iti
vizurUpA iva hi garBA indurantarmahimAnamAnaYja DIra ityantarhyeza
mAtaryakto BavatyekapadIM dvipadIM tripadIM catuzpadImazwApadIM BuvanAnu
praTantAM svAheti praTayatyevEnAmetatsuBUyo ha jayatyazwApadyezwvA
yaducAnazwApadyA



4.5.2.[13]

tadAhuH . kvEtaM garBaM kuryAditi vfkza evEnamuddaDyurantarikzAyatanA vE
garBA antarikzamivEtadyadvfkzastadenaM sva evAyatane pratizWApayati tadu vA
Ahurya enaM tatrAnuvyAharedvfkza enaM mftamudDAsyantIti taTA hEva syAt



4.5.2.[14]

apa evEnamaByavahareyuH . Apo vA asya sarvasya pratizWA tadenamapsveva
pratizWApayati tadu vA Ahurya enaM tatrAnuvyAharedapsveva marizyatIti taTA hEva
syAt



4.5.2.[15]

AKUtkara evEnamupakireyuH . iyaM vA asya sarvasya pratizWA tadenamasyAmeva
pratizWApayati tadu vA Ahurya enaM tatrAnuvyAharetkzipre'smE mftAya SmaSAnaM
karizyantIti taTA hEva syAt



4.5.2.[16]

paSuSrapaRa evEnaM marudByo juhuyAt . ahutAdo vE devAnAM maruto
viqahutamivEtadyadaSfto garBa AhavanIyAdvA eza Ahfto Bavati
paSuSrapaRastaTAha na bahirDA yajYAdBavati na pratyakzamivAhavanIye devAnAM
vE marutastadenaM marutsveva pratizWApayati



4.5.2.[17]

sa hutvEva samizwayajUMzi . praTamAvaSAntezvaNgArezvetaM sozRIzaM
garBamAdatte taM prANtizWaYjuhoti mArutyarcA maruto yasya hi kzaye pATA divo
vimahasaH sa sugopAtamo jana iti na svAhAkarotyahutAdo vE devAnAM maruto
viqahutamivEtadyadasvAhAkftaM devAnAM vE marutastadenaM marutsveva
pratizWApayati



4.5.2.[18]

aTANgArEraBisamUhati . mahI dyOH pfTivI ca na imaM yajYaM mimikzatAm
pipftAM no BarImaBiriti



4.5.3.[1]

indro ha vE zoqaSI . taM nu sakfdindraM BUtAnyatyaricyanta prajA vE BUtAni tA
hEnena sadfgBavamivAsuH



4.5.3.[2]

indro ha vA IkzAM cakre . kaTaM nvahamidaM sarvamatitizWeyamarvAgeva madidaM
sarvaM syAditi sa etaM grahamapaSyattamagfhRIta sa idaM
sarvamevAtyatizWadarvAgevAsmAdidaM sarvamaBavatsarvaM ha vA
idamatitizWatyarvAgevAsmAdidaM sarvaM Bavati yasyEvaM viduza etaM grahaM
gfhRanti



4.5.3.[3]

tasmAdetadfziRAByAnUktam . na te mahitvamanuBUdaDa dyOryadanyayA sPigyA
kzAmavasTA iti na ha vA asyAsO dyOranyatarAM cana sPicImanubaBUva taTedaM
sarvamevAtyatizWadarvAgevAsmAdidaM sarvamaBavatsarvaM ha vA
idamatitizWatyarvAgevAsmAdidaM sarvaM Bavati yasyEvaM viduza etaM grahaM
gfhRanti



4.5.3.[4]

taM vE harivatyarcA gfhRAti . harivatIzu stuvate harivatIranuSaMsati vIryaM vE hara
indro'surARAM sapatnAnAM samavfNkta taTo evEza etadvIryaM haraH sapatnAnAM
saMvfNkte tasmAdDarivatyarcA gfhRAti harivatIzu stuvate harivatIranuSaMsati



4.5.3.[5]

taM vA anuzwuBA gfhRAti . gAyatraM vE prAtaHsavanaM trEzwuBaM mADyandinaM
savanaM jAgataM tftIyasavanamaTAtiriktAnuzwubatyevEnametadrecayati
tasmAdanuzwuBA gfhRAti



4.5.3.[6]

taM vE catuHsraktinA pAtreRa gfhRAti . trayo vA ime lokAstadimAneva lokAMstisfBiH
sraktiBirApnotyatyevEnaM caturTyA sraktyA recayati tasmAccatuHsraktinA pAtreRa
gfhRAti



4.5.3.[7]

taM vE prAtaHsavane gfhRIyAt . AgrayaRaM gfhItvA sa prAtaHsavane gfhIta
etasmAtkAlAdupaSete tadenaM sarvARi savanAnyatirecayati



4.5.3.[8]

mADyandine vEnaM savane gfhRIyAt . AgrayaRaM gfhItvA so ezA mImAMsEva
prAtaHsavana evEnaM gfhRIyAdAgrayaRaM gfhItvA sa prAtaHsavane gfhIta
EtasmAtkAlAdupaSete



4.5.3.[9]

aTAto gfhRAtyeva . AtizWa vftrahanraTa yuktA te brahmaRA harI arvAcInaM su te
mano grAvA kfRotu vagnunA upayAmagfhIto'sIndrAya tvA zoqaSina eza te
yonirindrAya tvA zoqaSina iti



4.5.3.[10]

anayA vA . yukzvA hi keSinA harI vfzaRA kakzyaprA aTA na indra somapA
girAmupaSrutiM cara upayAmagfhIto'sIndrAya tvA zoqaSina eza te yonirindrAya tvA
zoqaSina iti



4.5.3.[11]

aTetya stotramupAkaroti . somo'tyarecyupAvartaDvamityatyevEnametadrecayati taM
vE purAstamayAdupAkarotyastamite'nuSaMsati tadenenAhorAtre saMdaDAti
tasmAtpurAstamayAdupAkarotyastamite'nuSaMsati



4.5.4.[1]

sarve ha vE devAH . agre sadfSA AsuH sarve puRyAstezAM sarvezAM sadfSAnAM sarvezAm
puRyAnAM trayo'kAmayantAtizWAvAnaH syAmetyagnirindraH



4.5.4.[2]

te'rcantaH SrAmyantaSceruH . ta etAnatigrAhyAndadfSustAnatyagfhRata
tadyadenAnatyagfhRata tasmAdatigrAhyA nAma te'tizWAvAno'BavanyaTEta
etadatizWevAtizWeva ha vE Bavati yasyEvaM viduza etAngrahAngfhRanti



4.5.4.[3]

no ha vA idamagre'gnO varca Asa . yadidamasminvarcaH so'kAmayatedaM mayi
varcaH syAditi sa etaM grahamapaSyattamagfhRIta tato'sminnetadvarca Asa



4.5.4.[4]

no ha vA idamagra indra oja Asa . yadidamasminnojaH so'kAmayatedaM mayyojaH
syAditi sa etaM grahamapaSyattamagfhRIta tato'sminnetadoja Asa



4.5.4.[5]

no ha vA idamagre sUrye BrAja Asa . yadidamasminBrAjaH so'kAmayatedaM mayi
BrAjaH syAditi sa etaM grahamapaSyattamagfhRIta tato'sminnetadBrAja AsEtAni ha
vE tejAMsyetAni vIryARyAtmanDatte yasyEvaM viduza etAngrahAn gfhRanti



4.5.4.[6]

tAnvE prAtaHsavane gfhRIyAt . AgrayaRaM gfhItvAtmA vA AgrayaRo bahu vA
idamAtmana
ekEkamatiriktaM klomahfdayaM tvadyattvat



4.5.4.[7]

mADyandine vEnAntsavane gfhRIyAt . ukTyaM gfhItvopAkarizyanvA pUtaBfto'yaM
ha vA asyEzo'nirukta AtmA yadukTyaH so ezA mImAMsEva prAtaHsavana
evEnAngfhRIyAdAgrayaRaM gfhItvA



4.5.4.[8]

te mAhendrasyEvAnu homaM hUyante . eza vA indrasya nizkevalyo graho
yanmAhendro'pyasyEtannizkevalyameva stotraM nizkevalyaM Sastramindro vE
yajamAno yajamAnasya vA ete kAmAya gfhyante tasmAnmAhendrrasyEvAnu homaM
hUyante



4.5.4.[9]

aTAto gfhRAtyeva . agne pavasva svapA asme varcaH suvIryaM daDadrayiM mayi
pozamupayAmagfhIto'syagnaye tvA varcasa eza te yoniragnaye tvA varcase



4.5.4.[10]

uttizWannojasA . saha pItvI Sipre avepayaH somamindra camUsutamupayAmagfhIto
'sIndrAya tvOjasa eza te yonirindrAya tvOjase



4.5.4.[11]

adfSramasya ketavaH . vi raSmayo janAM anu BrAjanto agnayo yaTA upayAmagfhIto
'si sUryAya tvA BrAjAyEza te yoniH sUryAya tvA BrAjAyeti



4.5.4.[12]

tezAM BakzaH . agne varcasvinvarcasvAMstvaM devezvasi varcasvAnaham
manuzyezu BUyAsamindrOjizWOjizWastvaM devezvasyojizWo'ham
manuzyezu BUyAsaM sUrya BrAjizWa BrAjizWastvaM devezvasi BrAjizWo'ham
manuzyezu BUyAsamityetAni ha vE BrAjAMsyetAni vIryARyAtmanDatte yasyEvaM
viduza etAngrahAn gfhRanti



4.5.4.[13]

tAnvE pfzWye zaqahe gfhRIyAt . pUrve tryaha Agneyameva praTame'hannEndraM
dvitIye sOryaM tftIya evamevAnvaham



4.5.4.[14]

tAnu hEka uttare tryahe gfhRanti . tadu taTA na kuryAtpUrva evEnAMstryahe
gfhRIyAdyadyuttare tryahe grahIzyantsyAtpUrva evEnAMstryahe gfhItvATottare tryahe
gfhRIyAdevameva yaTApUrvaM viSvajiti sarvapfzWa ekAha eva gfhyante



4.5.5.[1]

eza vE prajApatiH . ya eza yajYastAyate yasmAdimAH prajAH prajAtA
etamvevApyetarhyanu prajAyante



4.5.5.[2]

upAMSupAtramevAnvajAH prajAyante . tadvE tatpunaryajYe prayujyate tasmAdimAH
prajAH punaraByAvartaM prajAyante



4.5.5.[3]

antaryAmapAtramevAnvavayaH prajAyante . tadvE tatpunaryajYe prayujyate
tasmAdimAH prajAH punaraByAvartaM prajAyante



4.5.5.[4]

aTa yadetayoruBayoH . saha satorupAMSu pUrvaM juhoti tasmAdu saha sato
'jAvikasyoBayasyEvAjAH pUrvA yantyanUcyo'vayaH



4.5.5.[5]

aTa yadupAMSuM hutvA . UrDvamunmArzwi tasmAdimA ajA arA qItarA AkramamARA
iva yanti



4.5.5.[6]

aTa yadantaryAmaM hutvA . avAYcamavamArzwi tasmAdimA avayo'vAcInaSIrzRyaH
Kanantya iva yantyetA vE prajApateH pratyakzatamAM yadajAvayastasmAdetAstriH
saMvatsarasya vijAyamAnA dvO trIniti janayanti



4.5.5.[7]

SukrapAtramevAnu manuzyAH prajAyante . taddvE tatpunaryajYe prayujyate
tasmAdimAH prajAH punaraByAvartaM prajAyanta eza vE Sukro ya eza tapatyeza u
evendraH puruzo vE paSUnAmEndrastasmAtpaSUnAmIzwe



4.5.5.[8]

ftupAtramevAnvekaSaPaM prajAyate . tadvE tatpunaryajYe prayujyate tasmAdimAH
prajAH punaraByAvartaM prajAyanta itIva vA ftupAtramitIvEkaSaPasya Sira
AgrayaRapAtramukTyapAtramAdityapAtrametAnyevAnu gAvaH prajAyante tAni vE tAni
punaryajYe prayujyante tasmAdimAH prajAH punaraByAvartaM prajAyante



4.5.5.[9]

aTa yadajAH . kanizWAni pAtrARyanu prajAyante tasmAdetAstriH saMvatsarasya
vijAyamAnA dvO trIniti janayantyaH kanizWAH kanizWAni hi pAtrARyanu prajAyante



4.5.5.[10]

aTa yadgAvaH . BUyizWAni pAtrARyanu prajAyante tasmAdetAH sakftsaMvatsarasya
vijAyamAnA ekEkaM janayantyo BUyizWA BUyizWAni hi pAtrARyanu prajAyante



4.5.5.[11]

aTa droRakalaSe . antato hAriyojanaM grahaM gfhRAti prajApatirvE droRakalaSaH sa
imAH prajA upAvartate tA avati tA aBijiGratyetadvA enA Bavati yadenAH prajanayati



4.5.5.[12]

paYca ha tveva tAni pAtrARi . yAnImAH prajA anu prajAyante
samAnamupAMSvantaryAmayoH SukrapAtramftupAtramAgrayaRapAtramukTyapAtram
paYca vA ftavaH saMvatsarasya saMvatsaraH prajApatiH prajApatiryajYo yadyu
zaqevartavaH saMvatsarasyetyAdityapAtramevEtezAM zazWam



4.5.5.[13]

ekaM ha tveva tatpAtram . yadimAH prajA anu prajAyanta upAMSupAtrameva prARo
hyupAMSuH prARo hi prajApatiH prajApatiM hyevedaM sarvamanu



4.5.6.[1]

eza vE prajApatiH . ya eza yajYastAyate yasmAdimAH prajAH prajAtA
etamvevApyetarhyanu prajAyante sa ASvinaM grahaM gfhItvAvakASAnavakASayati



4.5.6.[2]

sa upAMSumeva praTamamavakASayati . prARAya me varcodA varcase
pavasvetyaTopAMSusavanaM vyAnAya me varcodA varcase
pavasvetyaTAntaryAmamudAnAya me varcodA varcase pavasvetyaTEndravAyavaM vAce
me varcodA varcase pavasvetyaTa mEtrAvaruRaM kratUdakzAByAM me varcodA
varcase pavasvetyaTASvinaM SrotrAya me varcodA varcase pavasvetyaTa
SukrAmanTinO cakzurByAM me varcodasO varcase paveTAmiti



4.5.6.[3]

aTAgrayaRam . Atmane me varcodA varcase pavasvetyaTokTyamojase me varcodA
varcase pavasvetyaTa DruvamAyuze me varcodA varcase pavasvetyaTAmBfRO
viSvAByo me prajAByo varcodasO varcase paveTAmiti vESvadevO vA amBfRAvato
hi deveBya unnayantyato manuzyeByo'taH pitfByastasmAdvESvadevAvamBfRO



4.5.6.[4]

aTa droRakalaSam . ko'si katamo'sIti prajApatirvE kaH kasyAsi ko nAmAsIti
prajApatirvE ko nAma yasya te nAmAmanmahIti manute hyasya nAma yaM tvA
somenAtItfpAmeti tarpayati hyenaM somena sa ASvinaM grahaM
gfhItvAnvaNgamASizamASAste suprajAH prajABiH syAmiti tatprajAmASAste suvIro
vIrEriti tadvIrAnASAste supozaH pozEriti tatpuzwimASAste



4.5.6.[5]

tAnvE na sarvamivAvakASayet . yo nveva jYAtastamavakASayedyo vAsya priyaH syAdyo
vAnUcAno'nUktenEnAnprApnuyAtsa ASvinaM grahaM gfhItvA kftsnaM yajYaM janayati
taM kftsnaM yajYaM janayitvA tamAtmanDatte tamAtmankurute



4.5.7.[1]

tA vA etAH . catustriMSadvyAhftayo Bavanti prAyaScittayo nAmEza vE prajApatirya
eza yajYastAyate yasmAdimAH prajAH prajAtA etamvevApyetarhyanu prajAyante



4.5.7.[2]

azwO vasavaH . ekAdaSa rudrA dvAdaSAdityA ime eva dyAvApfTivI trayastriMSyO
trayastriMSadvE devAH prajApatiScatustriMSastadenaM prajApatiM karotyetadvA
astyetadDyamftaM yadDyamftaM tadDyastyetadu tadyanmartyaM sa eza prajApatiH
sarvaM vE prajApatistadenaM prajApatiM karoti tasmAdetAScatustriMSadvyAhftayo
Bavanti prAyaScittayo nAma



4.5.7.[3]

tA hEke . yajYatanva ityAcakzate yajYasya ha tvevEtAni parvARi sa eza
yajYastAyamAna etA eva devatA Bavanneti



4.5.7.[4]

sa yadi GarmaduGA hvalet . anyAmupasaMkrAmeyuH sa yasyAmevEnaM velAyAM purA
pinvayanti tadvEvEnAmudIcIM sTApayedagreRa vA SAlAM prAcIm



4.5.7.[5]

tadye ete aBitaH . pucakARqaM SiKaRqAsTe ucayAte tayoryaddakziRaM
tasminnetAScatustriMSatamAjyAhutIrjuhotyetAvAnvE sarvo yajYo yAvatya
etAScatustriMSadvyAhftayo Bavanti tadasyAM kftsnameva sarvaM yajYaM daDAtyezA
hyato GarmaM pinvata ezo tatra prAyaScittiH kriyate



4.5.7.[6]

aTa yadyajYasya hvalet . tatsamanvIkzya juhuyAddIkzopasatsvAhavanIye prasuta
AgnIDre vi vA etadyajYasya parva srMsate yadDvalati sA yEva tarhi tatra devatA
Bavati tayEvEtadBizajyati tayA saMdaDAti



4.5.7.[7]

aTa yadi skandet . tadadBirupaninayedadBirvA idaM sarvamAptaM sarvasyEvAptyE
vEzRavavAruRyarcA yadvA idaM kiM cArcati varuRa evedaM sarvamArpayati yayorojasA
skaBitA rajAMsi vIryeBirvIratamA SavizWA yA patyete apratItA sahoBirvizRU
aganvaruRA pUrvahUtAviti yajYo vE vizRustasyEtadArcati varuRo vA ArpayitA
tadyasyAScEvEtaddevatAyA Arcati yo ca devatArpayati tAByAmavEtaduBAByAm
BizajyatyuBAByAM saMdaDAti



4.5.7.[8]

aTo aByeva mfSet . devAndivamaganyajYastato mA draviRamazwu
manuzyAnantarikzamaganyajYastato mA draviRamazwu
pitF!npfTivImaganyajYastato mA draviRamazwu yaM kaM ca lokamaganyajYastato me
BadramaBUdityevEtadAha



4.5.7.[9]]

tadDa smEtadAruRirAha . kiM sa yajeta yo yajYasya vyfdDyA pApIyAnmanyeta
yajYasya vA ahaM vyfdDyA SreyAnBavAmItyetadDa sma sa tadaByAha yadetA ASiza
upagacati


4.5.8.[1]

tadyatrEtattrirAtre sahasraM dadAti . tadezA sAhasrI kriyate sa praTame'haMstrIRi ca
SatAni nayati trayastriMSataM cEvameva dvitIye'haMstrIRi cEva SatAni nayati
trayastriMSataM cEvameva tftIye'haMstrIRi cEva SatAni nayati trayastriMSataM cATEzA
sAhasryatiricyate



4.5.8.[2]

sA vE trirUpA syAdityAhuH . etadDyasyE rUpatamamiveti rohiRI ha tvevopaDvastA
syAdetadDEvAsyE rUpatamamiva



4.5.8.[3]

sA syAdapravItA . vAgvA ezA nidAnena yatsAhasryayAtayAmnI vA'yaM
vAgayAtayAmnyapravItA tasmAdapravItA syAt



4.5.8.[4]

tAM praTame'hannayet . vAgvA ezA nidAnena yatsAhasrI tasyA etatsahasraM vAcaH
prajAtaM pUrvA hEzEti paScAdenAM prajAtamanvetyuttame
vEnAmahannayetpUrvamahAsyE prajAtameti paScAdezAnveti so ezA mImAMsEvottama
evEnAmahannayetpUrvamahAsyE prajAtameti paScAdezAnveti



4.5.8.[5]

tAmuttareRa havirDAne . dakziRenAgnIDraM droRakalaSamavaGrApayati yajYo vE
droRakalaSo yajYamevEnAmetaddarSayati



4.5.8.[6]

AjiGra kalaSam . mahyA tvA viSantvindava iti riricAna iva vA eza Bavati yaH
sahasraM dadAti tamevEtadriricAnaM punarApyAyayati yadAhAjiGra kalaSaM mahyA
tvA viSantvindava iti



4.5.8.[7]

punarUrjA nivartasveti . tadveva riricAnaM punarApyAyayati yadAha punarUrjA
nivartasveti



4.5.8.[8]

sA naH sahasraM Dukzveti . tatsahasreRa riricAnaM punarApyAyayati yadAha sA naH
sahasraM Dukzveti



4.5.8.[9]

uruDArA payasvatI punarmAviSatAdrayiriti . tadveva riricAnaM punarApyAyayati
yadAha punarmAviSatAdrayiriti



4.5.8.[10]

aTa dakziRe karRa Ajapati . iqe rante havye kAmye candre jyote'diti sarasvati mahi
viSruti etA te aGnye nAmAni deveByo mA sukftaM brUtAditi voceriti vEtAni ha vA
asyE devatrA nAmAni sA yAni te devatrA nAmAni tErmA deveByaHsukftam
brUtAdityevEtadAha



4.5.8.[11]

tAmavArjanti . sA yadyapuruzABivItA prAcIyAttatra vidyAdarAtsIdayaM yajamAnaH
kalyARaM lokamajEzIditi yadyudIcIyAcreyAnasmiMloke yajamAno BavizyatIti
vidyAdyadi pratIcIyAdiByatilvila iva DAnyatilvilo BavizyatIti vidyAdyadi
dakziReyAtkzipre'smAllokAdyajamAnaH prEzyatIti vidyAdetAni vijYAnAni



4.5.8.[12]

tadyA etAstisrastisrastriMSatyaDi Bavanti . tAsvetAmupasamAkurvanti vi vA etAM
virAjaM vfhanti yAM vyAkurvanti vicinno ezA virAqyA vivfQA daSAkzarA vE
virAwtatkftsnAM virAjaM saMdaDAti tAM hotre dadyAdDotA hi sAhasastasmAttAM hotre
dadyAt



4.5.8.[13]

dvO vonnetArO kurvIta . tayoryataro nASrAvayettasmA enAM dadyAdvyfdDo vA eza
unnetA ya ftvikzannASrAvayati vyfdDo ezA virAqyA vivfQA tadvyfdDa
evEtadvyfdDaM daDAti



4.5.8.[14]

tadAhuH . na sahasre'Di kiM cana dadyAtsahasreRa hyeva sarvAn kAmAnApnotIti tadu
hovAcAsuriH kAmameva dadyAtsahasreRAha sarvAn kAmAnApnoti kAmeno
asyetaraddattaM BavatIti


4.5.8.[15]

aTa yadi raTaM vA yuktaM dAsyantsyAt . yadvA vaSAyE vA vapAyAM hutAyAM
dadyAdudavasAnIyAyAM vezwO



4.5.8.[16]

sa vE dakziRA nayan . anyUnA daSato nayedyasmA ekAM dAsyantsyAddaSaByasteByo
daSatamupAvartayedyasmE dve dAsyantsyAtpaYcaByasteByo
daSatamupAvartayedyasmE tisro dAsyantsyAttriByasteByo
daSatamupAvartayedyasmE paYca dAsyantsyAddvAByAM tAByAM
daSatamupAvartayedevamA SatAttaTo hAsyEzAnyUnA virAqamuzmiMloke kAmaduGA
Bavati



4.5.9.[1]

tadyatrEtaddvAdaSAhena vyUQacandasA yajate . tadgrahAnvyUhati vyUhata udgAtA ca
hotA ca candAMsi sa eza prajYAta eva pUrvastryaho Bavati
samUqacandAstadEndravAyavAgrAngfhRAti



4.5.9.[2]

aTa caturTe'hanvyUhati . grahAnyUhanti candAMsi tadAgrayaRAgrAn gfhRAti
prAjApatyaM vA etaccaturTamaharBavatyAtmA vA AgrayaRa AtmA vE
prajApatistasmAdAgrayaRAgrAngfhRAti



4.5.9.[3]

taM gfhItvA na sAdayati . prARA vE grahA netprARAnmohayAnIti mohayedDa
prARAnyasAdayettaM DArayanta evopAsate'Ta grahAn gfhRAtyaTa yadA grahAn
gfhRAtyaTa yatrEvEtasya kAlastadenaM hiMkftya sAdayatyaTEtatprajYAtameva
paYcamamaharBavati tadEndravAyavAgrAn gfhRAti



4.5.9.[4]

aTa zazWe'hanvyUhati . grahAnvyUhanti candAMsi tacukrAgrAn gfhRAtyEndraM vA
etatzazWamaharBavatyeza vE Sukro ya eza tapatyeza u evendrastasmAcukrAgrAn
gfhRAti



4.5.9.[5]

taM gfhItvA na sAdayati . prARA vE grahA netprARAnmohayAnIti mohayedDa
prARAnyatsAdayettaM DArayanta evopAsate'Ta grahAn gfhRAtyaTa yadA grahAn
gfhRAtyaTa yatrEvEtasya kAlastadenaM sAdayati



4.5.9.[6]

aTa saptame'hanvyUhati . grahAnvyUhanti candAMsi tacukrAgrAn gfhRAti bArhataM vA
etatsaptamamaharBavatyeza vE Sukro ya eza tapatyeza u eva
bfhaMstasmAcukrAgrAn gfhRAti



4.5.9.[7]

taM gfhItvA na sAdayati . prARA vE grahA netprARAnmohayAnIti mohayedDa
prARAnyatsAdayettaM DArayanta evopAsate'Ta grahAn gfhRAtyaTa yadA grahAn
gfhRAtyaTa yatrEvEtasya kAlastadenaM
sAdayatyaTEtatprajYAtamevAzwamamaharBavati tadEndravAyavAgrAn gfhRAti



4.5.9.[8]

aTa navame'hanvyUhati . grahAnvyUhanti candAMsi tadAgrayaRAgrAn gfhRAti jAgataM
vA etannavamamaharBavatyAtmA vA AgrayaRaH sarvaM vA idamAtmA
jagattasmAdAgrayaRAgrAn gfhRAti



4.5.9.[9]

taM gfhItvA na sAdayati . prARA vE grahA netprARAnmohayAnIti mohayedDa
prARAnyatsAdayettaM DArayanta evopAsate'Ta grahAn gfhRAtyaTa yadA grahAn
gfhRAtyaTa yatrEvEtasya kAlastadenaM hiMkftya sAdayati



4.5.9.[10]

tadAhuH . na vyUhedgrahAnprARA vE grahA netprARAnmohayAnIti mohayedDa
prARAnyadvyUhettasmAnna vyUhet



4.5.9.[11]

tadu vyUhedeva . aNgAni vE grahAH kAmaM vA imAnyaNgAni vyatyAsaM Sete tasmAdu
vyUhedeva



4.5.9.[12]

tadu nEva vyUhet . prARA vE grahA netprARAnmohayAnIti mohayedDa
prARAnyadvyUhettasmAnna vyUhet



4.5.9.[13]

kiM nu tatrADvaryo . yadudgAtA ca hotA ca candAMsi vyUhata etadvA aDaryurvyUhati
grahAnyadEndravAyavAgrAnprAtaHsavane gfhRAti SukrAgrAnmADyandine savana
AgrayaRAgrAMstftIyasavane




4.5.10.[1]

yadi somamapahareyuH . viDAvatecateti brUyAtsa yadi vindanti kimAdriyeranyadyu na
vindanti tatra prAyaScittiH kriyate



4.5.10.[2]

dvayAni vE PAlgunAni . lohitapuzpARi cAruRapuzpARi ca sa yAnyaruRapuzpARi
PAlgunAni tAnyaBizuRuyAdeza vE somasya nyaNgo yadaruRapuzpARi PAlgunAni
tasmAdaruRapuzpARyaBizuRuyAt



4.5.10.[3]

yadyaruRapuzpARi na vindeyuH . SyenahftamaBizuRuyAdyatra vE gAyatrI
somamacApatattasyA AharantyE
somasyAMSurapatattacyenahftamaBavattasmAcyenahftamaBizuRuyAt



4.5.10.[4]

yadi SyenahftaM na vindeyuH . AdArAnaBizuRuyAdyatra vE yajYasya Siro'cidyata
tasya yo raso vyapruzyattata AdArAH samaBavaMstasmAdAdArAnaBizuRuyAt



4.5.10.[5]

yadyAdArAnna vindeyuH . aruRadUrvA aBizuRuyAdeza vE somasya nyaNgo
yadaruRadUrvAstasmAdaruRadUrvA aBizuRuyAt



4.5.10.[6]

yadyaruRadUrvA na vindeyuH . api yAneva kAMSca
haritAnkuSAnaBizuRuyAttatrApyekAmeva gAM dadyAdaTAvaBfTAdevodetya
punardIkzeta punaryajYo hyeva tatra prAyaScittiriti nu somApahftAnAm


4.5.10.[7]

aTa kalaSadirAm . yadi kalaSo dIryetAnulipsaDvamiti brUyAtsa
yadyanulaBeranprasftamAtraM vAYjalimAtraM vA tadanyErekaDanEraByunnIya
yaTApraBAvaM pracareyuryadyu nAnulaBerannAgrayaRasyEva
praskandyAnyErekaDanEraByunnIya yaTApraBAvaM pracareyuH sa yadyanItAsu
dakziRAsu kalaSo dIryeta tatrApyekAmeva gAM dadyAdaTAvaBfTAdevodetya
punardIkzeta punaryajYo hyeva tatra prAyaScittiriti nu kalaSadirAm



4.5.10.[8]

aTa somAtiriktAnAm . yadyagnizwomamatiricyeta pUtaBfta evokTyaM
gfhRIyAdyadyukTyamatiricyeta zoqaSinamupeyuryadi zoqaSinamatiricyeta
rAtrimupeyuryadi rAtrimatiricyetAharupeyurnettvevAtIreko'sti



4.6.1.[1]

prajApatirvA eza yadaMSuH . so'syEza AtmEvAtmA hyayam
prajApatistadasyEtamAtmAnaM kurvanti yatrEtaM gfhRanti tasminnetAnprARAndaDAti
yaTA yaTEte prARA grahA vyAKyAyante sa ha sarvatanUreva yajamAno'muzmiMloke
samBavati



4.6.1.[2]

tadAramBaRavat . yatrEtaM gfhRantyaTEtadanAramBaRamiva yatrEtaM na gfhRanti
tasmAdvA aMSuM gfhRAti



4.6.1.[3]

taM vA OdumbareRa pAtreRa gfhRAti . prajApatirvA eza prAjApatya
udumbarastasmAdOdumbareRa pAtreRa gfhRAti



4.6.1.[4]

taM vE catuHsraktinA pAtreRa gfhRAti . trayo vA ime lokAstadimAneva
lokAMstisfBirApnoti prajApatirvA atImAMlokAMScaturTastatprajApatimeva
caturTyApnoti tasmAccatuHsraktinA pAtreRa gfhRAti



4.6.1.[5]

sa vE tUzRImeva grAvARamAdatte . tUzRImaMSUnnivapati tUzRImapa upasfjati
tUzRImudyatya sakfdaBizuRoti tUzRImenamanavAnanjuhoti tadenaM prajApatiM
karoti



4.6.1.[6]

aTAsyAM hiraRyaM badDaM Bavati . tadupajiGrati sa yadevAtra kzaRute vA vi vA
liSate'mftamAyurhiraRyaM tadamftamAyurAtmanDatte



4.6.1.[7]

tadu hovAca rAma OpatasviniH . kAmameva prARyAtkAmamudanyAdyadvE tUzRIM
juhoti tadevEnaM prajApatiM karotIti



4.6.1.[8]

aTAsyAM hiraRyaM baddaM Bavati . tadupajiGrati sa yadevAtra kzaRute vA vi vA
liSate'mftamAyurhiraRyaM tadamftamAyurAtmanDatte



4.6.1.[9]

tadu hovAca buqila ASvatarASviH . udyatyEva gfhRIyAnnABizuRuyAdaBizuRvanti vA
anyAByo devatAByastadanyaTA tataH karoti yaTo cAnyAByo devatAByo'Ta
yadudyacati tadevAsyABizutaM BavatIti



4.6.1.[10]

tadu hovAca yAjYavalkyaH . aByeva zuRuyAnna soma indramasuto mamAda
nAbrahmARo maGavAnaM sutAsa ityfziRAByanUktaM na vA anyasyE kasyE cana
devatAyE sakfdaBizuRoti tadanyaTA tataH karoti yaTo cAnyAByo
devatAByastasmAdaByeva zuRuyAditi



4.6.1.[11]

tasya dvAdaSa praTamagarBAH . pazWOhyo dakziRA dvAdaSa vE mAsAH
saMvatsarasya saMvatsaraH prajApatiH prajApatiraMSustadenaM prajApatiM karoti



4.6.1.[12]

tAsAM dvAdaSa garBAH . tAScaturviMSatiScaturviMSatirvE saMvatsarasyArDamAsAH
saMvatsaraH prajApatiH prajApatiraMSustadenaM prajApatiM karoti


4.6.1.[13]

tadu ha kOkUstaH . caturviMSatimevEtAH praTamagarBAH pazWOhIrdakziRA
dadAvfzaBaM paYcaviMSaM hiraRyametadu ha sa dadO



4.6.1.[14]

sa vA eza na sarvasyeva grahItavyaH . AtmA hyasyEza yo nveva jYAtastasya
grahItavyo yo vAsya priyaH syAdyo vAnUcAno'nUktenEnaM prApnuyAt



4.6.1.[15]

sahasre grahItavyaH . sarvaM vE sahasraM sarvameza sarvavedase grahItavyaH sarvaM
vE sarvavedasaM sarvameza viSvajiti sarvapfzWe grahItavyaH sarvaM vE
viSvajitsarvapfzWaH sarvameza vAjapeye rAjasUye grahItavyaH sarvaM hi tatsattre
grahItavyaH sarvaM vE sattraM sarvameza etAni grahaRAni



4.6.2.[1]

etaM vA ete gacanti . zaqBirmAsErya eza tapati ye saMvatsaramAsate taducyata eva
sAmato yaTEtasya rUpaM kriyata ucyata fkto'TEtadeva yajuzwaH puraScaraRato
yadetaM gfhRantyeteno evEnaM gacanti



4.6.2.[2]

aTAto gfhRAtyeva . udu tyaM jAtavedasaM devaM vahanti ketavaH dfSe viSvAya sUryam
upayAmagfhIto'si sUryAya tvA BrAjAyEza te yoniH sUryAya tvA BrAjAyeti



4.6.3.[1]

aTAtaH paSvayanasyEva . paSvekAdaSinyEveyAtsa AgneyaM praTamam
paSumAlaBate'Ta vAruRamaTa punarAgneyamevamevEtayA paSvekAdaSinyeyAt



4.6.3.[2]

aTo apyEndrAgnamevAharahaH paSumAlaBeta . agnirvE sarvA devatA agnO hi
sarvAByo devatAByo juhvatIndro vE yajYasya devatA tatsarvAScEvEtaddevatA
nAparADnoti yo ca yajYasya devatA tAM nAparADnoti



4.6.3.[3]

aTAta stomAyanasyEva . Agneyamagnizwoma AlaBeta tadDi saloma
yadAgneyamagnizwoma AlaBeta yadyukTyaH syAdEndrAgnaM
dvitIyamAlaBetEndrAgnAni hyukTAni yadi zoqaSI syAdEndraM tftIyamAlaBetendro
hi zoqaSI yadyatirAtraH syAtsArasvataM caturTamAlaBeta vAgvE sarasvatI yozA vE
vAgyozA rAtristadyaTAyaTaM yajYakratUnvyAvartayatyetAni trIRyayanAni tezAM
yatamatkAmayeta teneyAddvA upAlamByO paSU sOryaM dvitIyaM paSumAlaBate
vEzuvate'hanprAjApatyaM mahAvrate



4.6.4.[1]

aTAto mahAvratIyasyEva . prajApaterha vE prajAH sasfjAnasya parvARi visasraMsuH sa
visrastEH parvaBirna SaSAka saMhAtuM tato devA arcantaH SrAmyantaScerusta etam
mahAvratIyaM dadfSustamasmA agfhRastenAsya parvARi samadaDuH



4.6.4.[2]

sa saMhitEH parvaBiH . idamannAdyamaByuttasTO yadidaM prajApaterannAdyaM
yadvE manuzyARAmaSanaM taddevAnAM vrataM mahadvA idaM vratamaBUdyenAyaM
samahAsteti tasmAnmahAvratIyo nAma



4.6.4.[3]

evaM vA ete Bavanti . ye saMvatsaramAsate yaTEva tatprajApatiH prajAH sasfjAna AsItsa
yaTEva tatprajApatiH saMvatsare'nnAdyamaByudatizWadevamevEta etatsaMvatsare
'nnAdyamaByuttizWanti yezAmevaM viduzAmetaM grahaM gfhRanti



4.6.4.[4]

taM vA indrAyEva vimfDe gfhRIyAt . sarvA vE tezAM mfDA hatA Bavanti sarvaM
jitaM ye saMvatsaramAsate tasmAdvimfDe vi na indra mfDo jahi nIcA yaca
pftanyataH . yo asmAnaBidAsatyaDaraM gamayA tamaH . upayAmagfhIto'sIndrAya
tvA vimfDa eza te yonirindrAya tvA vimfDa iti



4.6.4.[5]

aTo viSvakarmaRe . viSvaM vE tezAM karma kftaM sarvaM jitaM Bavati ye
saMvatsaramAsate tasmAdviSvakarmaRe vAcaspatiM viSvakarmARamUtaye manojuvaM
vAje adyA huvema . sa no viSvAni havanAni jozadviSvaSamBUravase sADukarnA
upayAmagfhIto'sIndrAya tvA viSvakarmaRa eza te yonirindrAya tvA viSvakarmaRa iti



4.6.4.[6]
yadyu EndrIM vESvakarmaRIM vidyAt . taTEva gfhRIyAdviSvakarmanhavizA
varDanena trAtAramindramakfRoravaDyam . tasmE viSaH samanamanta
pUrvIrayamugro vihavyo yaTAsat . upayAmagfhIto'sIndrAya tvA viSvakarmaRa eza te
yonirindrAya tvA viSvakarmaRa iti



4.6.5.[1]

eza vE grahaH . ya eza tapati yenemAH sarvAH prajA
gfhItAstasmAdAhurgrahAngfhRIma iti caranti grahagfhItAH santa iti



4.6.5.[2]

vAgeva grahaH . vAcA hIdaM sarvaM gfhItaM kimu tadyadvAggrahaH



4.6.5.[3]

nAmEva grahaH . nAmnA hIdaM sarvaM gfhItaM kimu tadyannAma graho bahUnAM vE
nAmAni vidmATa nastena te na gfhItA Bavanti



4.6.5.[4]

annameva grahaH . annena hIdaM sarvaM gfhItaM tasmAdyAvanto no'SanamaSnanti te
naH sarve gfhItA BavantyezEva sTitiH



4.6.5.[5]

sa ya eza somagrahaH . annaM vA eza sa yasyE devatAyA etaM grahaM gfhRAti sAsmE
devatEtena graheRa gfhItA taM kAmaM samarDayati yatkAmyA gfhRAti sa udyantaM
vAdityamupatizWate'staM yantaM vA graho'syamumanayArtyA gfhARAsAvado mA
prApaditi yaM dvizyAdasAvasmE kAmo mA samarDIti vA na hEvAsmE sa kAmaH
samfDyate yasmA evamupatizWate



4.6.6.[1]

devA ha vE yajYaM tanvAnAH . te'surarakzaseBya AsaNgAdbiBayAM cakruste hocuH
ko no dakziRata Asizyate'TABaye'nAzwra uttarato yajYamupacarizyAma iti



4.6.6.[2]

te hocuH . ya eva no vIryavattamaH sa dakziRata AstAmaTABaye'nAzwra uttarato
yajYamupacarizyAma iti


4.6.6.[3]

te hocuH . indro vE no vIryavattama indro dakziRata AstAmaTABaye'nAzwra
uttarato yajYamupacarizyAma iti



4.6.6.[4]

te hendramUcuH . tvaM vE no vIryavattamo'si tvaM dakziRata AsvATABaye nAzwra
uttarato yajYamupacarizyAma iti



4.6.6.[5]

sa hovAca . kiM me tataH syAditi brAhmaRAcaMsyA te brahmasAma ta iti
tasmAdbrAhmaRAcaMsinaM pravfRIta indro brahmA brAhmaRAditIndrasya hyezA sa
indro dakziRata AstATABaye nAzwra uttarato yajYamupAcaraMstasmAdya eva
vIryavattamaH syAtsa dakziRata AsItAtABaye'nAzwra uttarato yajYamupacareyuryo
vE brAhmaRAnAmanUcAnatamaH sa ezAM vIryavattamo'Ta yadidaM ya eva kaSca
brahmA Bavati kuvittUzRImAsta iti tasmAdya eva vIryavattamaH syAtsa dakziRata
AsItATABaye'nAzwra uttarato yajYamupacareyustasmAdbrAhmaRA dakziRata Asate
'TABaye'nAzwra uttarato yajYamupacaranti



4.6.6.[6]

sa yatrAha . brahmantstozyAmaH praSAstariti tadbrahmA japatyetaM te deva
savitaryajYaM prAhurbfhaspataye brahmaRe tena yajYamava tena yajYapatiM tena
mAmava stuta savituH prasava iti so'sAveva banDuretena nveva BUyizWA
ivopacaranti



4.6.6.[7]

anena tvevopacaret . deva savitaretadbfhaspate preti tatsavitAraM prasavAyopaDAvati
sa hi devAnAM prasavitA bfhaspate preti bfhaspatirvE devAnAM brahmA tadya eva
devAnAM brahmA tasmA evEtatprAha tasmAdAha bfhaspate preti



4.6.6.[8]

aTa mEtrAvaruRo japati . prasUtaM devena savitrA juzwaM mitrAvaruRAByAmiti
tatsavitAraM prasavAyopaDAvati sa hi devAnAM prasavitA juzwam
mitrAvaruRAByAmiti mitrAvaruRO vE mEtrAvaruRasya devate tadye eva
mEtrAvaruRasya devate tAByAmevEtatprAha tasmAdAha juzwaM mitrAvaruRAByAmiti



4.6.7.[1]

trayI vE vidyA . fco yajUMzi sAmAnIyamevarco'syAM hyarcati yo'rcati sa vAgevarco
vAcA hyarcati yo'rcati so'ntarikzameva yajUMzi dyOH sAmAni sEzA trayI vidyA
sOmye'Dvare prayujyate



4.6.7.[2]

imameva lokamfcA jayati . antarikzaM yajuzA divameva sAmnA tasmAdyasyEkA
vidyAnUktA syAdanvevApItarayornirmitaM vivakzetemameva lokamfcA
jayatyantarikzaM yajuzA divameva sAmnA



4.6.7.[3]

tadvA etat . sahasraM vAcaH prajAtaM dve indrastftIye tftIyaM vizRurfcaSca sAmAni
cendro yajUMzi vizRustasmAtsadasyfkzAmAByAM kurvantyEndraM hi sadaH



4.6.7.[4]

aTEtaM vizRuM yajYam . etEryajurBiH pura ivEva biBrati tasmAtpuraScaraRaM
nAma



4.6.7.[5]

vAgevarcaSca sAmAni ca . mana eva yajUMzi sA yatreyaM vAgAsItsarvameva tatrAkriyata
sarvaM prAjYAyatATa yatra mana AsInnEva tatra kiM canAkriyata na prAjYAyata no hi
manasA DyAyataH kaScanAjAnAti



4.6.7.[6]

te devA vAcamabruvan . prAcI prehIdaM prajYapayeti sA hovAca kiM me tataH syAditi
yatkiM cAvazawkftaM svAhAkAreRa yajYe hUyate tatta iti tasmAdyatkiM cAvazawkftaM
svAhAkAreRa yajYe hUyate tadvAcaH sA prAcI prEtsEtatprAjYapayaditIdaM kurutetIdaM
kuruteti



4.6.7.[7]

tasmAdu kurvantyevarcA havirDAne . prAtaranuvAkamanvAha sAmiDenIranvAha
grAvRo'BizwOtyevaM hi sayujAvaBavatAm



4.6.7.[8]
tasmAdu kurvantyeva sadasi . yajuzwOdumbarImucrayanti sadaH saminvanti
DizRyAnupakirantyevaM hi sayujAvaBavatAm



4.6.7.[9]

tadvA etatsadaH pariSrayanti . etasmE miTunAya tira ivedaM miTunaM caryAtA iti
vyfdDaM vA etanmiTunaM yadanyaH paSyati tasmAdyadyapi jAyApatI miTunaM
carantO paSyanti vyeva dravata Aga eva kurvAte tasmAdadvAreRa sadaH
prekzamARaM brUyAnmA prekzaTA iti yaTA ha miTunaM caryamARaM paSyedevaM
tatkAmaM dvAreRa devakftaM hi dvAram



4.6.7.[10]

evamevEtadDavirDAnaM pariSrayanti . etasmE miTunAya tira ivedaM miTunaM
caryAtA iti vyfdDaM vA etanmiTunaM yadanyaH paSyati tasmAdyadyapi jAyApatI
miTunaM carantO paSyanti vyeva dravata Aga eva kurvAte tasmAdadvAreRa
havirDAnaM prekzamARaM brUyAnmA prekzaTA iti yaTA ha miTunaM caryamARam
paSyedevaM tatkAmaM dvAreRa devakftaM hi dvAram



4.6.7.[11]

tadvA etadvfzA sAma . yozAmfcaM sadasyaDyeti tasmAnmiTunAdindro jAtastejaso vE
tattejo jAtaM yadfcaSca sAmnaScendra indra iti hyetamAcakzate ya eza tapati



4.6.7.[12]

aTEtadvfzA somaH . yozA apo havirDAne'Dyeti tasmAnmiTunAccandramA jAto
'nnAdvE tadannaM jAtaM yadadbyaSca somAcca candramAScandramA hyetasyAnnaM ya
eza tapati tadyajamAnaM cEvEtajjanayatyannAdyaM cAsmE janayatyfcaSca sAmnaSca
yajamAnaM janayatyadByaSca somAccAsmA annAdyam



4.6.7.[13]

yajuzA ha vE devAH . agre yajYaM tenire'TarcATa sAmnA tadidamapyetarhi
yajuzEvAgre yajYaM tanvate'TarcATa sAmnA yajo ha vE nAmEtadyadyajuriti



4.6.7.[14]

yatra vE devAH . imA vidyAH kAmAnduduhre tadDa yajurvidyEva
BUyizWAnkAmAnduduhe sA nirDItatamevAsa sA netare vidya pratyAsa
nAntarikzaloka itarO lokO pratyAsa


4.6.7.[15]

te devA akAmayanta . kaTaM nviyaM vidyetare vidye pratisyAtkaTamantarikzaloka
itarO lokO pratisyAditi



4.6.7.[16]

te hocuH . upAMSveva yajurBiScarAma tata ezA vidyetare vidye pratiBavizyati tato
'ntarikzaloka itarO lokO pratiBavizyatIti



4.6.7.[17]

tErupAMSvacaran . ApyAyayannevEnAni tattata ezA vidyetare vidye pratyAsIttato
'ntarikzaloka itarO lokO pratyAsIttasmAdyajUMzi niruktAni santyaniruktAni
tasmAdayamantarikzaloko niruktaH sannaniruktaH



4.6.7.[18]

sa ya upAMSu yajurBiScarati . ApyAyayatyevEnAni sa
tAnyenamApInAnyApyAyayantyaTa ya uccEScarati rUkzayatyevEnAni sa tAnyenaM
rUkzARi rukzayanti



4.6.7.[19]

vAgevarcaSca sAmAni ca . mana eva yajUMzi sa ya fcA ca sAmnA ca caranti vAkte
BavantyaTa ye yajuzA caranti manaste Bavanti
tasmAnnAnaBiprezitamaDvaryuRA kiM cana kriyate yadEvADvaryurAhAnubrUhi
yajetyaTEva te kurvanti ya fcA kurvanti yadEvADvaryurAha somaH pavata
upAvartaDvamityaTEva te kurvanti ye sAmnA kurvanti no hyanaBigataM mananA
vAgvadati



4.6.7.[20]

tadvA etanmano'DvaryuH . pura ivEva carati tasmAtpuraScaraRaM nAma pura iva ha
vE SriyA yaSasA Bavati ya evametadveda



4.6.7.[21]

tadvA etadeva puraScaraRam . ya eza tapati sa etasyEvAvftA caredgrahaM
gfhItvEtasyEvAvftamanvAvarteta pratigIryEtasyEvAvftamanvAvarteta grahaM
hutvEtasyEvAvftamanvAvarteta sa hEza BartA sa yo hEvaM vidvAnetasyAvftA Saknoti
carituM Saknoti hEva BAryAnBartum


4.6.8.[1]

yA vE dIkzA sA nizat . tatsattraM tasmAdenAnAsata ityAhuraTa yattato yajYaM tanvate
tadyanti tannayati yo netA Bavati sa tasmAdenAnyantItyAhuH



4.6.8.[2]

yA ha dIkzA sA nizat . tatsattraM tadayanaM tatsattrAyaRamaTa yattato yajYasyodfcaM
gatvottizWanti tadutTAnaM tasmAdenAnudasTurityAhuriti nu purastAdvadanam



4.6.8.[3]

aTa dIkzizyamARAH samavasyanti . te yadyagniM cezyamARA
BavantyaraRizvevAgnIntsamArohyopasamAyanti yatra prAjApatyena paSunA
yakzyamARA Bavanti maTitvopasamADAyodDftyAhavanIyaM yajanta etena
prAjApatyena paSunA



4.6.8.[4]

tasya Siro nidaDati . tezAM yadi tadahardIkzA na samEtyaraRizvevAgnIntsamArohya
yaTAyaTaM viparetya juhvati



4.6.8.[5]

aTa yadaharezAM dIkzA samEti . araRizvevAgnIntsamArohyopasamAyanti yatra
dIkzizyamARA Bavanti gfhapatireva praTamo manTate maDyaM prati SAlAyA
aTetarezAmarDA dakziRata upaviSantyarDA uttarato
maTitvopasamADAyEkEkamevolmukamAdAyopasamAyanti gfhapatergArhapatyaM
gfhapatereva gArhapatyAdudDftyAhavanIyaM dIkzante tezAM samAna AhavanIyo
Bavati nAnA gArhapatyA dIkzopasatsu



4.6.8.[6]

aTa yadaharezAM krayo Bavati . tadahargArhapatyAM citimupadaDAtyaTetareBya
upavasaTe DizRyAnvEsarjinAnAM kAle prAcyaH patnya upasamAyanti
prajahatyetAnaparAnagnInhuta eva vEsarjine



4.6.8.[7]

rAjAnaM praRayati . udyata evEza AgnIDrIyo'gnirBavatyaTEta
ekEkamevolmukamAdAya yaTADizRyaM viparAyanti tEreva tezAmulmukEH
praGnantIti sa smAha yAjYavalkyo ye taTA kurvantItyetannvekamayanam


4.6.8.[8]

aTedaM dvitIyam . araRizvevAgnIntsamArohyopasamAyanti yatra prAjApatyena paSunA
yakzyamARA Bavanti maTitvopasamADAyodDftyAhavanIyaM yajanta etena
prAjApatyena paSunA



4.6.8.[9]

tasya Siro nidaDati . tezAM yadi tadahardIkzA na samEtyaraRizvevAgnIntsamArohya
yaTAyaTaM viparetya juhvati



4.6.8.[10]

aTa yadaharezAM dIkzA samEti . araRizvevAgnIntsamArohyopasamAyanti yatra
dIkzizyamARA Bavanti gfhapatireva praTamo manTate'Tetare paryupaviSya
manTante te jAtaM jAtamevAnupraharanti gfhapatergArhapatye gfhapatereva
gArhapatyAdudDftyAhavanIyaM dIkzante tezAM samAna AhavanIyo Bavati samAno
gArhapatyo dIkzopasatsu



4.6.8.[11]

aTa yadaharezAM krayo Bavati . tadahargArhapatyAM citimupadaDAtyaTetareBya
upavasaTe DizRyAnvEsarjinAnAM kAle prAcyaH patnya upasamAyanti
prajahatyetamaparamagniM huta eva vEsarjine



4.6.8.[12]

rAjAnaM praRayati . udyata evEza AgnIDrIyo'gnirBavatyaTEta
ekEkamevolmukamAdAya yaTADizRyaM viparAyanti samadamu hEva te kurvanti
samadDEnAnvindatyartukA ha Bavantyapi ha tamarDaM samadvindati
yasminnarDe yajante ye taTA k



4.6.8.[13]

aTedaM tftIyam . gfhapaterevAraRyoH saMvadante ya ito urvantyetaddvitIyamayanam



4.6.8.[14]

aTedaM tftIyam . gfhapaterevAraRyoH saMvadante ya ito'gnirjanizyate sa naH saha
yadanena yajYena jezyAmo'nena paSubanDena tannaH saha saha naH sADukftyA ya
eva pApaM karavattasyEva tadityevamuktvA gfhapatireva praTamaH samArohayate
'TetareByaH samArohayati svayaM vEva samArohayante ta Ayanti yatra prAjApatyena
paSunA yakzyamARA Bavanti maTitvopasamADAyodDftyAhavanIyaM yajanta etena
prAjApatyena paSunA



4.6.8.[15]

tasya Siro nidaDati . tezAM yadi tadahardIkzA na samEtyaraRizvevAgnIntsamArohya
yaTAyaTaM viparetya juhvati



4.6.8.[16]

aTa yadaharezAM dIkzA samEti . gfhapaterevAraRyoH saMvadante ya ito
'gnirjanizyate sa naH saha yadanena yajYena jesyAmo'nena sattreRa tannaH saha saha
naH sADukftyA ya eva papaM karavattasyEva tadityevamuktvA gfhapatireva
praTamaH samArohayate'TetareByaH samArohayati svayaM vEva samArohayante ta
Ayanti yatra dIkzizyamARA Bavanti maTitvopasamADAyodDftyAhavanIyaM
dIkzante tezAM samAna AhavanIyo Bavati samAno gArhapatyo dIkzopasatsu



4.6.8.[17]

aTa yadaharezAM krayo Bavati . tadahargArhapatyAM citimupadaDAtyaTetareBya
upavasaTe DizRyAnvEsarjinAnAM kAle prAcyaH patnya upasamAyanti
prajahatyetamaparamagniM huta eva vEsarjine



4.6.8.[18]

rAjAnaM praRayati . udyata evEza AgnIDrIyo'gnirBavatyaTEta
ekEkamevolmukamAdAya yaTADizRyaM viparAyanti tattatkftaM nAkftaM
yannAnADizRyA Bavanti varIyAnAkASo'satparicaraRAyetyaTa yannAnApuroqASA
BUyo havirucizwamasatsamAptyA iti



4.6.8.[19]

aTa yena sattreRa devAH . kzipra eva pApmAnamapAGnatemAM
jitimajayanyEzAmiyaM jitistadata udyata ekagfhapatikA vE devA ekapuroqASA
ekaDizRyAH kzipra eva pApmAnamapAGnata kzipre prAjAyanta taTo evEta
ekagfhapatikA ekapuroqASA ekaDizRyAH kzipra eva pApmAnamapaGnate kzipre
prajAyante



4.6.8.[20]

aTAdaH pUrvasminnudIcInavaMSA SAlA Bavati . tanmAnuzaM samAna AhavanIyo
Bavati nAnA gArhapatyAstadvikfzwaM gfhapatereva gArhapatye jAGanyA patnIH
saMyAjayantyAjyenetare pratiyajanta Asate tadvikfzwam



4.6.8.[21]

aTAtra prAcInavaMSA SAlA Bavati . taddevatrA samAna AhavanIyo Bavati samAno
gArhapatyaH samAna AgnIDrIyastadetatsattraM samfdDaM yaTEkAhaH samfdDa
evaM tasya na hvalAsti tasyEzEva samAnyAvfdyadanyadDizRyeByaH



4.6.9.[1]

devA ha vE sattramAsata . SriyaM gacema yaSaH syAmAnnAdAH syAmeti teBya
etadannAdyamaBijitamapAcikramizatpaSavo vA annaM paSavo
hEvEByastadapAcikramizanyadvE na ime SrAntA na hiMsyuH kaTamiva svinnaH
sakzyanta iti



4.6.9.[2]

ta ete gArhapatye dve AhutI ajuhavuH . gfhA vE gArhapatyo gfhA vE pratizWA
tadenAngfhezveva nyayacaMstaTEBya etadannAdyamaBijitaM nApAkrAmat



4.6.9.[3]

taTo eveme sattramAsate . ye sattramAsate SriyaM gacema yaSaH syAmAnnAdAH syAmeti
teBya etadannAdyamaBijitamapacikramizati paSavo vA annaM paSavo
hEvEByastadapacikramizanti yadvE na ime SrAntA na hiMsyuH kaTamiva svinnaH
sakzyanta iti



4.6.9.[4]

ta ete gArhapatye dve AhutI juhvati gfhA vE gArhapatyo gfhA vE pratizWA
tadenAngfhezveva niyacanti taTEBya etadannAdyamaBijitaM nApakrAmati



4.6.9.[5]

taTo evEtasmAt . etadannAdyamupAhftamapacikramizati yadvE mAyaM na
hiMsyAtkaTamiva svinmA sakzyata iti



4.6.9.[6]

tasya parastAdevAgre'lpaSa iva prASnAti . tadenadupanimadati tadveda na vE
taTABUdyaTAmaMsi na vE mAhiMsIditi tadenamupAvaSrayate sa ha priya
evAnnasyAnnAdo Bavati ya evaM vidvAnetasya vrataM Saknoti caritum



4.6.9.[7]

tadvA etat . daSame'hantsattrotTAnaM kriyate tezAmekEka eva vAcaMyama Aste
vAcamApyAyayaMstayApInayAyAtayAmnyottaramahastanvate'Tetare visfjyante
samidDArA vA svADyAyaM vA tatrApyaSnanti



4.6.9.[8]

te'parAhRa upasametya . apa upaspfSya patnISAlaM samprapadyante tezu
samanvArabDezvete AhutI juhotIha ratiriha ramaDvamiha Dftiriha svaDftiH
svAheti paSUnevEtadAha paSUnevEtadAtmanniyacante



4.6.9.[9]

aTa dvitIyAM juhIti . upasfjanDaruRaM mAtra ityagnimevEtatpfTivyA upasfjannAha
DaruRo mAtaraM DayannityagnimevEtatpfTivIM DayantamAha rAyaspozamasmAsu
dIDaratsvAheti paSavo vE rAyaspozaH paSUnevEtadAtmanniyacante



4.6.9.[10]

te prAYca upanizkrAmanti . te paScAtpAYco havirDAne samprapaDyante purastAdvE
pratyaYcastaMsyamAnA aTEvaM satrotTAne



4.6.9.[11]

ta uttarasya havirDAnasya . jaGanyAyAM kUbaryAM sAmABigAyanti sattrasya fdDiriti
rAdDimevEtadaByuttizWantyuttaravedervottarAyAM SroRAvitaraM tu kftataram



4.6.9.[12]

yaduttarasya havirDAnasya . jaGanyAyAM kUbaryAmaganma jyotiramftA aBUmeti
jyotirvA ete BavantyamftA Bavanti ye sattramAsate divaM pfTivyA aDyAruhAmeti
divaM vA ete pfTivyA aDyArohanti ye sattramAsate'vidAma devAniti vindanti hi
devAntsvarjyotiriti trirniDanamupAvayanti svarhyete jyotirhyete Bavanti
tadyadevEtasya sAmno rUpaM tadevEte Bavanti ye sattramAsate



4.6.9.[13]

te dakziRasya havirDAnasya . aDo'Do'kzaM sarpanti sa yaTAhistvaco
nirmucyetEvaM sarvasmAtpApmano nirmucyante'ticandasA sarpantyezA vE sarvARi
candAMsi yadaticandAstaTEnAnpApmA nAnvatyeti tasmAdaticandasA sarpanti



4.6.9.[14]

te sarpanti . yuvaM tamindrAparvatA puroyuDA yo naH pftanyAdapa taM tamidDataM
vajreRa taMtamidDatam . dUre cattAya cantsadgahane yadinakzat . asmAkaM
SatrUnpari SUra viSvato darmA darzIzwa viSvata iti



4.6.9.[15]

te prAYca upanizkrAmanti . te purastAtpratyaYcaH sadaH samprapadyante paScAdvE
prAYcastaMsyamAnA aTEvaM satrotTAne



4.6.9.[16]

te yaTADizRyamevopaviSanti . deveByo ha vE vAco raso'Bijito'pacikramizAM
cakAra sa imAmeva parANatyasisfpsadiyaM vE vAktasyA eza raso yadozaDayo
yadvanaspatayastametena sAmnApnuvantsa enAnApto'ByAvartata tasmAdasyAmUrDvA
ozaDayo jAyanta UrDvA vanaspatayastaTo evEteBya etadvAco raso'Bijito
'pacikramizati sa imAmeva parANatisisfpsatIyaM vE vAktasyA eza raso yadozaDayo
yadvanaspatayastametena sAmnApnuvanti sa enAnApto'ByAvartate
tasmAdasyAmUrDvA ozaDayo jAyanta UrDvA vanaspatayaH



4.6.9.[17]

sarparAjYyA fkzu stuvate . iyaM vE pfTivI sarparAjYI
tadanayEvEtatsarvamApnuvanti svayamprastutamanupagItaM yaTA nAnya
upaSfRuyAdati ha recayedyadanyaH prastuyAdatirecayedyadanya
upagAyedatirecayedyadanya upaSfRuyAttasmAtsvayamprastutamanupagItam



4.6.9.[18]

caturhotFnhotA vyAcazwe . etadevEtatstutamanuSaMsati yadi hotA na
vidyAdgfhapatirvyAcakzIta hotustveva vyAKyAnam



4.6.9.[19]

aTADvaryoH pratigaraH . arAtsurime yajamAnA BadrameByo'BUditi
kalyARamevEtanmAnuzyE vAco vadati



4.6.9.[20]

aTa vAkovAkye brahmodyaM vadanti . sarvaM vE tezAmAptaM Bavati sarvaM jitaM ye
sattramAsate'cArizuryajurBistattAnyApaMstadavArutsatASaMsizurfcastattA
ApastadavArutsatAstozata
sAmaBistattAnyApaMstadavArutsatATEzAmetadevAnAptamanavarudDaM Bavati
yadvAkovAkyaM brAhmaRaM tadevEtenApnuvanti tadavarunDate



4.6.9.[21]

OdumbarImupasaMsfpya vAcaM yacanti . viduhanti vA ete yajYaM nirDayanti ye vAcA
yajYaM tanvate vAgGi yajYastAmezAM purEkEka eva vAcaMyama Aste
vAcamApyAyayaMstayApInayAyAtayAmnyottaramahastanvate'TAtra sarvEva vAgAptA
BavatyapavfktA tAM sarva eva vAcaMyamA vAcamApyAyayanti
tayApInayAyAtayAmnyAtirAtraM tanvate



4.6.9.[22]

OdumbarImanvAraByAsate . annaM vA Urgudumbara UrjEvEtadvAcamApyAyayanti



4.6.9.[23]

te'stamite prAYca upanizkrAmanti . te jaGanenAhavanIyamAsate'greRa havirDAne
tAnvAcaMyamAneva vAcaMyamaH pratirasTAtA vasatIvarIBiraBipariharati te yatkAmA
AsIraMstena vAcaM visfjerankAmErha sma vE purarzayaH sattramAsate'sO naH kAmaH
sa naH samfDyatAmiti yadyu anekakAmAH syurlokakAmA vA prajAkAmA vA paSukAmA
vA



4.6.9.[24]

anenEva vAcaM visfjeran . BUrBuvaH svariti tatsatyenEvEtadvAcaM samarDayanti
tayA samfdDayASiza ASAsate suprajAH prajABiH syAmeti tatprajAmASAsate suvIrA
vIrEriti tadvIrAnASAsate supozAH pozEriti tatpuzwimASAsate



4.6.9.[25]

aTa gfhapatiH subrahmaRyAmAhvayati . yaM vA gfhapatirbrUyAtpfTagu hEvEke
subrahmaRyAmAhvayanti gfhapatistveva subrahmaRyAmAhvayedyaM vA
gfhapatirbrUyAttasmintsamupahavamizwvA samiDo'ByAdaDati


5.1.1.[1]

devASca vA asurASca . uBaye prAjApatyAH paspfDire tato'surA atimAnenEva
kasminnu vayaM juhuyAmeti svezvevAsyezu juhvataSceruste'timAnenEva
parAbaBUvustasmAnnAtimanyeta parABavasya hEtanmuKaM yadatimAnaH



5.1.1.[2]

aTa devAH . anyo'nyasminneva juhvataScerusteByaH prajApatirAtmAnaM pradadO
yajYo hEzAmAsa yajYo hi devAnAmannam



5.1.1.[3]

te hocuH . kasya na idaM BavizyatIti te mama mametyeva na sampAdayAM cakruste
hAsampAdyocurAjimevAsminnajAmahE sa yo na ujjezyati tasya na idaM BavizyatIti
taTeti tasminnAjimAjanta



5.1.1.[4]

sa bfhaspatiH . savitArameva prasavAyopADAvatsavitA vE devAnAM prasavitedaM me
prasuva tvatprasUta idamujjayAnIti tadasmE savitA prasavitA prAsuvattatsavitfprasUta
udajayatsa idaM sarvamaBavatsa idaM sarvamudajayatprajApatiM hyudajayatsarvamu
hyevedaM prajApatistenezwvEtAmevorDvAM diSamudakrAmattasmAdyaSca veda yaSca
nEzorDvA bfhaspaterdigityevAhuH



5.1.1.[5]

tadye ha sma purA vAjapeyena yajante . etAM ha smEvorDvA diSamutkrAmanti tata
OpAvinEva jAnaSruteyena pratyavarUQaM tato'rvAcInaM pratyavarohanti



5.1.1.[6]

tenendro'yajata . sa idaM sarvamaBavatsa idaM sarvamudajayatprajApatiM
hyudajayatsarvamu hyevedaM prajApatistenezwvEtAmevorDvAM diSamudakrAmat



5.1.1.[7]

tadye ha sma purA vAjapeyena yajante . etAM ha smEvorDvAM diSamutkrAmanti tata
OpAvinEva jAnaSruteyena pratyavarUQaM tato'rvAcInaM pratyavarohanti


5.1.1.[8]

sa yo vAjapeyena yajate . sa idaM sarvaM Bavati sa idaM sarvamujjayati prajApatiM
hyujjayati sarvamu hyevedaM prajApatiH



5.1.1.[9]

tadAhuH . na vAjapeyena yajeta sarvaM vA eza idamujjayati yo vAjapeyena yajate
prajApatiM hyujjayati sarvamu hyevedaM prajApatiH sa iha na kiM cana pariSinazwi
tasyeSvaraH prajA pApIyasI Bavitoriti



5.1.1.[10]

tadu vE yajetEva . ya evametaM yajYaM kxptaM vidyurfkto yajuzwaH sAmato ye
prajajYayasta enaM yAjayeyurezA ha tvetasya yajYasya samfdDiryadenaM vidvAMso
yAjayanti tasmAdu yajetEva



5.1.1.[11]

sa vA eza brAhmaRasyEva yajYaH . yadenena bfhaspatirayajata brahma hi
bfhaspatirbrahma hi brAhmaRo'To rAjanyasya yadenenendro'yajata kzatraM
hIndraM kzatraM rAjanyaH



5.1.1.[12]

rAjYa eva rAjasUyam . rAjA vE rAjasUyenezwvA Bavati na vE brAhmaRo
rAjyAyAlamavaraM vE rAjasUyaM paraM vAjapeyam



5.1.1.[13]

rAjA vE rAjasUyenezwvA Bavati . samrANvAjapeyenAvaraM hi rAjyaM paraM sAmrAjyaM
kAmayeta vE rAjA samrAqBavitumavaraM hi rAjyaM paraM sAmrAjyaM na
samrAwkAmayeta rAjA BavitumavaraM hi rAjyaM paraM sAmrAjyam



5.1.1.[14]

sa yo vAjapeyenezwvA samrAqBavati . sa idaM sarvaM saMvfNkte sa
karmaRaHkarmaRaH purastAdetAM sAvitrImAhutiM juhoti deva savitaH prasuva yajYam
prasuva yajYapatiM BagAyeti



5.1.1.[15]

tadyaTEvAdo bfhaspatiH . savitAraM prasavAyopADAvatsavitA vE devAnAm
prasavitedaM me prasuva tvatprasUta idamujjayAnIti tadasmE savitA prasavitA
prAsuvattatsavitfprasUta udajayadevamevEza etatsavitArameva prasavAyopaDAvati
savitA vE devAnAM prasavitedaM me prasuva tvatprasUta idamujjayAnIti tadasmE
savitA prasavitA prasOti tatsavitfprasUta ujjayati



5.1.1.[16]

tasmAdAha . deva savitaH prasuva yajYaM prasuva yajYapatiM BagAya divyo
ganDarvaH ketapUH ketaM naH punAtu vAcaspatirvAjaM naH svadatu svAheti
prajApatirvE vAcaspatirannaM vAjaH prajApatirna idamadyAnnaM svadatvityevEtadAha
sa etAmevAhutiM juhotyA SvaHsutyAyA etadDyasyEtatkarmArabDaM Bavati prasanna
etaM yajYaM Bavati



5.1.2.[1]

aMSuM gfhRAti . sarvatvAyEva tasmAdvA aMSuM
gfhRAtyaTEtAnprajYAtAnevAgnizwomikAngrahAngfhRAtyAgrayaRAt



5.1.2.[2]

aTa pfzWyAngfhRAti . tadyadevEtErdevA udajayaMstadevEza etErujjayati



5.1.2.[3]

aTa zoqaSinaM gfhRAti . tadyadevEtenendra udajayattadevEza etenojjayati



5.1.2.[4]

aTEtAnpaYca vAjapeyagrahAngfhRAti . DruvasadaM tvA nfzadam
manaHsadamupayAmagfhIto'sIndrAya tvA juzwaM gfhRAmyeza te yonirindrAya tvA
juzwatamamiti sAdayatyezAM vE lokAnAmayameva Druva iyaM pfTivImamevEtena
lokamujjayati



5.1.2.[5]

apsuzadaM tvA GftasadaM vyomasadamupayAmagfhIto'sIndrAya tvA juzwaM
gfhRAmyeza te yonirindrAya tvA juzwatamamiti sAdayatyezAM vE lokAnAmayameva
vyomedamantarikzamantarikzalokamevEtenojjayati


5.1.2.[6]

pfTivisadaM tvAntarikzasadaM divisadaM devasadaM nAkasadamupayAmagfhIto
'sIndrAya tvA juzwaM gfhRAmyeza te yonirindrAya tvA juzwatamamiti sAdayatyeza vE
devasannAkasadeza eva devaloko devalokamevEtenojjayati



5.1.2.[7]

apAM rasamudvayasaM sUrye santaM samAhitamapAM rasasya yo rasastaM vo
gfhRAmyuttamamupayAmagfhIto'sIndrAya tvA juzwaM gfhRAmyeza te yonirindrAya
tvA juzwatamamiti sAdayatyeza vA apAM raso yo'yaM pavate sa eza sUrye samAhitaH
sUryAtpavata etamevEtena rasamujjayati



5.1.2.[8]

grahA UrjAhutayaH . vyanto viprAya matiM tezAM viSipriyARAM vo'hamizamUrjaM
samagraBamupayAmagfhIto'sIndrAya tvA juzwameza te yonirindrAya tvA
juzwatamamiti sAdayatyUrgvE raso rasamevEtenojjayati



5.1.2.[9]

tAnvA etAn . paYca vAjapeyagrahAngfhRAti prajApatiM vA eza ujjayati yo vAjapeyena
yajate saMvatsaro vE prajApatiH paYca vA ftavaH saMvatsarasya tatprajApatimujjayati
tasmAtpaYca vAjapeyagrahAngfhRAti



5.1.2.[10]

aTa saptadaSa somagrahAngfhRAti . saptadaSa surAgrahAnprajApatervA ete anDasI
yatsomaSca surA ca tataH satyaM SrIrjyotiH somo'nftaM pApmA tamaH surEte
evEtaduBe anDasI ujjayati sarvaM vA eza idamujjayati yo vAjapeyena yajate
prajApatiM hyujjayati sarvamu hyevedaM prajApatiH



5.1.2.[11]

sa yatsaptadaSa . somagrahAngfhRAti saptadaSo vE prajApatiH prajApatiryajYaH sa
yAvAneva yajYo yAvatyasya mAtrA tAvatEvAsyEtatsatyaM SriyaM jyotirujjayati



5.1.2.[12]

aTa yatsaptadaSa . surAgrahAngfhRAti saptadaSo vE prajApatiH prajApatiryajYaH sa
yAvAneva yajYo yAvatyasya mAtrA tAvatEvAsyEtadanftaM pApmAnaM tama ujjayati


5.1.2.[13]

ta uBaye catustriMSadgrahAH sampadyante . trayastriMSadvE devAH
prajApatiScatustriMSastatprajApatimujjayati



5.1.2.[14]

aTa yatra rAjAnaM krIRAti . taddakziRataH prativeSataH keSavAtpuruzAtsIsena
parisrutaM krIRAti na vA eza strI na pumAnyatkeSavaH puruzo yadaha pumAMstena na
strI yadu keSavastena na pumAnnEtadayo na hiraRyaM yatsIsaM nEza somo na surA
yatparisruttasmAtkeSavAtpuruzAtsIsena parisrutaM krIRAti



5.1.2.[15]

aTa pUrvedyuH . dvO KarO kurvanti puro'kzamevAnyaM paScAdakzamanyaM
netsomagrahAMSca surAgrahAMSca saha sAdayAmeti tasmAtpUrvedyurdvO KarO
kurvanti puro'kzamevAnyaM paScAdakzamanyam



5.1.2.[16]

aTa yatra pUrvayA dvArA . vasatIvarIH prapAdayanti tadaparayA dvArA nezwA
parisrutaM prapAdayati dakziRataH pAtrARyaByavaharanti puro'kzameva
pratyaNNAsIno'DvaryuH somagrahAngfhRAti paScAdakzaM prANAsIno nezwA
surAgrahAntsomagrahamevADvaryurgfhRAti surAgrahaM nezwA
somagrahamevADvaryurgfhRAti surAgrahaM nezwvevamevEnAnvyatyAsaM gfhRItaH



5.1.2.[17]

na pratyaYcamakzamaDvaryuH . somagrahamatiharati na prAYcamakzaM nezwA
surAgrahaM nejjyotiSca tamaSca saMsfjAveti



5.1.2.[18]

uparyuparyevAkzamaDvaryuH . somagrahaM DArayatyaDo'Do'kzaM nezwA
surAgrahaM sampfcO sTaH saM mA BadreRa pfNktamiti netpApamiti bravAveti tO
punarviharato vipfcO sTo vi mA pApmanA pfNktamiti tadyaTezIkAm
muYjAdvivfhedevamenaM sarvasmAtpApmano vivfhatastasminna tAvaccanEno Bavati
yAvattfRasyAgraM tO sAdayataH



5.1.2.[19]

aTADvaryuH . hiraRyapAtreRa maDugrahaM gfhRAti taM maDye somagrahARAM
sAdayatyaTokTyaM gfhRAtyaTa DruvamaTEtAntsomagrahAnuttame stotra ftvijAM
camasezu vyavanIya juhvati tAnBakzayantyaTa mADyandine savane
maDugrahasya ca surAgrahARAM codyate tasyAtaH



5.1.3.[1]

Agneyamagnizwoma AlaBate . agnirvA agnizwomo
'gnizwomamevEtenojjayatyEndrAgnamukTeBya AlaBata EndrAgnAni vA
ukTyAnyukTAnyevEtenojjayatyEndraM zoqaSina AlaBata indro vE zoqaSI
zoqaSinamevEtenojjayati



5.1.3.[2]

sArasvataM saptadaSAya stotrAyAlaBate . tadetadanatirAtre sati rAtre rUpaM kriyate
prajApatiM vA eza ujjayati yo vAjapeyena yajate saMvatsaro vE prajApatistadetena
sArasvatena rAtrimujjayati tasmAdetadanatirAtre sati rAtre rUpaM kriyate



5.1.3.[3]

aTa marudBya ujjezeByaH . vaSAM pfSnimAlaBata iyaM vE vaSA
pfSniryadidamasyAM mUli cAmUlaM cAnnAdyaM pratizwitaM teneyaM vaSA pfSnirannaM
vA eza ujjayati yo vAjapeyena yajate'nnapeyaM ha vE nAmEtadyadvAjapeyaM viSo vE
maruto'nnaM vE viSa ujjezeBya ityujjityA eva durvede ujjezavatyO yAjyAnuvAkye
yadyujjezavatyO na vindedapi ye eva ke ca mArutyO syAtAM durvedo eva vaSA
pfSniryadi vaSAM pfSni na vindedapi yEva kA ca vaSA syAt



5.1.3.[4]

tasyA Avft . yatra hotA mAhendraM grahamanuSaMsati tadasyE vapayA pracareyureza
vA indrasya nizkevalyo graho yanmAhendro'pyasyEtannizkevalyameva stotraM
nizkevalyaM Sastramindro vE yajamAnastanmaDyata evEtadyajamAne vIryaM
daDAti tasmAdasyA atra vapayA pracareyuH



5.1.3.[5]

dveDAvadAnAni Srapayanti . tato'rDAnAM juhvAmupastIrya dvirdviravadyati
sakfdaBiGArayati pratyanaktyavadAnAnyaTopaBfti sakftsakfdavadyati
dviraBiGArayati na pratyanaktyavadAnAni tadyadarDAnAM dvirdviravadyati
taTEzA kftsnAM BavatyaTa yadetEH pracarati tena dEvIM viSamujjayatyaTArDAni
mAnuzyE viSa upaharati teno mAnuzIM viSamujjayati



5.1.3.[6]

tadu taTA na kuryAt . hvalati vA eza yo yajYapaTAdetyeti vA eza yajYapaTAdya evaM
karoti tasmAdyatrEvEtarezAM paSUnAM vapABiH pracaranti tadevEtasyE vapayA
pracareyurekaDAvadAnAni Srapayanti na mAnuzyE viSa upaharanti



5.1.3.[7]

aTa saptadaSa prAjApatyAnpaSUnAlaBate . te vE sarve tUparA Bavanti sarve SyAmAH
sarve muzkarAH prajApatiM vA eza ujjayati yo vAjapeyena yajate'nnaM vE prajApatiH
paSurvA annaM tatprajApatimujjayati somo vE prajApatiH paSurvE pratyakzaM
somastatpratyakzaM prajApatimujjayati saptadaSa Bavanti saptadaSo vE
prajApatistatprajApatimujjayati



5.1.3.[8]

te vE sarve tUparA Bavanti . puruzo vE prajApaternedizWaM so'yaM tUparo
'vizARastUparo vA avizARaH prajApatiH prAjApatyA ete tasmAtsarve tUparA Bavanti



5.1.3.[9]

sarve SyAmAH . dve vE SyAmasya rUpe SuklaM cEva loma kfzRaM ca dvandvaM vE
miTunaM prajananaM prajananaM prajApatiH prAjApatyA ete tasmAtsarve SyAmA
Bavanti



5.1.3.[10]

sarve muzkarAH . prajananaM vE muzkaraH prajananaM prajApatiH prAjApatyA ete
tasmAtsarve muzkarA Bavanti durvedA evaMsamfdDAH paSavo
yadyevaMsamfdDAnna vindedapi katipayA evEvaMsamfdDAH syuH sarvamu
hyevedaM prajApatiH



5.1.3.[11]

tadDEke . vAca uttamamAlaBante yadi vE prajApateH paramasti vAgeva
tadetadvAcamujjayAma iti vadantastadu taTA na kuryAtsarvaM vA idam
prajApatiryadime lokA yadidaM kiM ca sA yadevEzu lokezu vAgvadati
tadvAcamujjayati tasmAdu tannAdriyeta



5.1.3.[12]

tezAmAvft . yatra mEtrAvaruRo vAmadevyamanuSaMsati tadezAM vapABiH pracareyuH
prajananaM vE vAmadevyaM prajananaM prajApatiH prAjApatyA ete tasmAdezAM
vapABiratra pracareyuH


5.1.3.[13]

aTezwA anuyAjA Bavanti . avyUQe srucAvaTEzAM havirBiH pracaranti so'nto'nto
vE prajApatistadantata evEtatprajApatimujjayatyaTa yatpurA pracaredyaTA
yamaDvAnamezyantsyAttaM gatvA sa kva tataH syAdevaM tattasmAdezAmatra
havirBiH pracaranti



5.1.3.[14]

tadu taTA na kuryAt . hvalati vA eza yo yajYapaTAdetyeti vA eza yajYapaTAdya evaM
karoti tasmAdyatrEvetarezAM paSUnAM vapABiH pracaranti tadevEtezAM vapABiH
pracareyuryavetarezAM paSUnAM havirBiH pracaranti tadevEtezAM havizA
pracareyurekAnuvAkyA ekA yAjyEkadevatyA hi prajApataya ityupAMSUktvA cAgAnAM
havizo'nubrUhIti prajApataya ityupAMSUktvA cAgAnAM haviH prasTitaM prezyeti
vazawkfte juhoti



5.1.4.[1]

taM vE mADyandine savane'BiziYcati . mADyandine savana AjiM DAvantyeza vE
prajApatirya eza yajYastAyate yasmAdimAH prajAH prajAtA etamvevApyetarhyanu
prajAyante tanmaDyata evEtatprajApatimujjayati



5.1.4.[2]

agfhIte mAhendre . eza vA indrasya nizkevalyo graho yanmAhendro
'pyasyEtannizkevalyameva stotraM nizkevalyaM Sastramindro vE yajamAnastadenaM
sva evAyatane'BiziYcati tasmAdagfhIte mAhendre



5.1.4.[3]

aTa raTamupAvaharati . indrasya vajro'sIti vajro vE raTa indro vE
yajamAnastasmAdAhendrasya vajro'sIti vAjasA iti vAjasA hi raTastvayAyaM vAjaM
sedityannaM vE vAjastvayAyamannamujjayatvityevEtadAha



5.1.4.[4]

taM DUrgfhItamantarvedyaByavavartayati . vAjasya nu prasave mAtaram
mahImityannaM vE vAjo'nnasya nu prasave mAtaraM mahImityevEtadAhAditiM nAma
vacasA karAmahA itIyaM vE pfTivyaditistasmAdAhAditiM nAma vacasA karAmaha iti
yasyAmidaM viSvaM BuvanamAviveSetyasyAM hIdaM sarvaM BuvanamAvizwaM tasyAM
no devaH savitA Darma sAvizaditi tasyAM no devaH savitA yajamAnaM
savatAmityevEtadAha



5.1.4.[5]

aTASvAnadBiraByukzati . snapanAyAByavanIyamAnAntsnapitAnvodAnItAnadByo
ha vA agre'SvaH sambaBUva so'dByaH samBavannasarvaH samaBavadasarvo hi vE
samaBavattasmAnna sarvEH padBiH pratitizWatyekEkameva pAdamudacya tizWati
tadyadevAsyAtrApsvahIyata tenEvEnametatsamarDayati kftsnaM karoti
tasmAdaSvAnadBiraByukzati snapanAyAByavanIyamAnAntsnapitAnvodAnItAn



5.1.4.[6]

so'Byukzati . apsvantaramftamapsu BezajamapAmuta praSastizvaSvA Bavata
vAjina ityanenApi devIrApo yo va UrmiH pratUrtiH kakunmAnvAjasAstenAyaM vAjaM
sedityannaM vE vAjastenAyamannamujjayatvityevEtadAha



5.1.4.[7]

aTa raTaM yunakti . sa dakziRAyugyamevAgre yunakti savyAyugyaM vA agre mAnuze
'TEvaM devatrA



5.1.4.[8]

sa yunakti . vAto vA mano veti na vE vAtAtkiM canASIyo'sti na manasaH kiM canASIyo
'sti tasmAdAha vAto vA mano veti ganDarvAH saptaviMSatiste'gre'SvamayuYjanniti
ganDarvA ha vA agre'SvaM yuyujustadye'gre'SvamayuYjaMste tvA
yuYjantvityevEtadAha te asminjavamAdaDuriti tadye'sminjavamAdaDuste tvayi
javamAdaDatvityevEtadAha



5.1.4.[9]

aTa savyAyugyaM yunakti . vAtaraMhA BavavAjinyujyamAna iti vAtajavo Bava
vAjinyujyamAna ityevEtadAhendrasyeva dakziRaH SriyEDIti yaTendrasya dakziRaH
SriyEvaM yajamAnasya SriyEDItyevEtadAha yuYjantu tvA maruto viSvavedasa iti
yuYjantu tvA devA ityevEtadAha te tvazwA patsu javaM daDAtviti nAtra
tirohitamivAstyaTa dakziRAprazwiM yunakti savyAprazwiM vA agre mAnuze'TEvaM
devatrA



5.1.4.[10]

sa yunakti . javo yaste vAjinnihito guhA yaH Syene parItto acaracca vAta iti javo yaste
bAjinnapyanyatrAzanihitastena na imaM yajYaM prajApatimujjayetyevEtadAha tena no
vAjinbalavAnbalena vAjajicca Bava samane ca pArayizRurityannaM vE vAjo'nnajicca
na eDyasmiMSca no yajYe devasamana imaM yajYaM prajApatimujjayetyevEtadAha



5.1.4.[11]

te vA eta eva trayo yuktA Bavanti . trivfdDi devAnAM tadDi devatrADiprazwiyuga
eva caturTo'nveti mAnuzA hi sa taM yatra dAsyanBavati taccaturTamupayujya
dadAti tasmAdapItarasminyajYa eta eva trayo yuktA Bavanti trivfdDi devAnAM
tadDi devatrADiprazwiyuga eva caturTo'nveti mAnuzo hi sa taM yatra
dAsyanBavati taccaturTamupayujya dadAti



5.1.4.[12]

aTa BArhaspatyaM caruM nEvAraM saptadaSaSarAvaM nirvapati annaM vA eza ujjayati
yo vAjapeyena yajate'nnapeyaM ha vE nAmEtadyadvAjapeyaM
tadyadevEtadannamudajEzIttadevAsmA etatkaroti



5.1.4.[13]

aTa yadbArhaspatyo Bavati . bfhaspatirhyetamagra udajayattasmAdbArhaspatyo
Bavati



5.1.4.[14]

aTa yannEvAro Bavati . brahma vE bfhaspatirete vE brahmaRA pacyante
yannIvArAstasmAnnEvAro Bavati saptadaSaSarAvo Bavati saptadaSo vE
prajApatistatprajApatimujjayati



5.1.4.[15]

tamaSvAnavaGrApayati . vAjina iti vAjino hyaSvAstasmAdAha vAjina iti vAjajita
ityannaM vE vAjo'nnajita ityevEtadAha vAjaM sarizyanta ityAjiM hi sarizyanto
Bavanti bfhaspaterBAgamavajiGrateti bfhaspaterhyeza BAgo Bavati tasmAdAha
bfhaspaterBAgamavajiGrateti tadyadaSvAnavaGrApayatImamujjayAnIti tasmAdvA
aSvAnavaGrApayati 5.1.5.tadyadAjiM DAvanti . imamevEtena lokamujjayatyaTa
yadbrahmA raTacakre sAma gAyati nABidaGna udDite
'ntarikzalokamevEtenojjayatyaTa yadyUpaM rohati devalokamevEtenojjayati
tasmAdvA etattrayaM kriyate



5.1.5.[1]

sa brahmA raTacakramaDirohati . nABidaGna udDitaM devasyAhaM savituH save
satyasavaso bfhaspateruttamaM nAkaM ruheyamiti yadi brAhmaRo yajate brahma hi
bfhaspatirbrahma hi brAhmaRaH



5.1.5.[2]
aTa yadi rAjanyo yajate . devasyAhaM savituH save satyasavasa indrasyottamaM nAkaM
ruheyamiti kzatraM hIndraM kzatraM rAjanyaH



5.1.5.[3]

triH sAmABigAyati . triraBigIyAvarohati devasyAhaM savituH save satyaprasavaso
bfhaspateruttamaM nAkamaruhamiti yadi brAhmaRo yajate brahma hi
bfhaspatirbrahma hi brAhmaRaH



5.1.5.[4]

aTa yadi rAjanyo yajate . devasyAhaM savituH save satyaprasavasa indrasyottamaM
nAkamaruhamiti kzatraM hIndraH kzatraM rAjanyaH



5.1.5.[5]

aTa saptadaSa dunduBInanuvedyantaM samminvanti . pratIca AgnIDrAtprajApatiM
vA eza ujjayati yo vAjapeyena yajate vAgvE prajApatirezA vE paramA vAgyA
saptadaSAnAM dunduBInAM paramAmevEtadvAca paramaM prajApatimujjayati
saptadaSa Bavanti saptadaSo vE prajApatistatprajApatimujjayati



5.1.5.[6]

aTEtezAM dunduBInAm . ekaM yajuzAhanti tatsarve yajuzAhatA Bavanti



5.1.5.[7]

sa Ahanti . bfhaspate vAjaM jaya bfhaspataye vAcaM vadata bfhaspatiM vAjaM jApayateti
yadi brAhmaRo yajate brahma hi bfhaspatirbrahma hi brAhmaRaH



5.1.5.[8]

aTa yadi rAjanyo yajate . indra vAjaM jayendrAya vAcaM vadatendraM vAjaM jApayateti
kzatraM hIndraH kzatraM rAjanyaH



5.1.5.[9]

aTEtezvAjisftsu raTezu . punarAsftezvetezAM dunduBInAmekaM yajuzopAvaharati
tatsarve yajuzopAvahftA Bavanti


5.1.5.[10]

sa upAvaharati . ezA vaH sA satyA saMvAgaBUdyayA bfhaspatiM vAjamajIjapatAjIjapata
bfhaspatiM vAjaM vanaspatayo vimucyaDvamiti yadi brAhmaRo yajate brahma hi
bfhaspatirbrahma hi brAhmaRaH



5.1.5.[11]

aTa yadi rAjanyo yajate . ezA vaH sA satyA saMvAgaBUdyayendraM
vAjamajIjapatAjIjapatendraM vAjaM vanaspatayo vimucyaDvamiti kzatraM hIndraH
kzatraM rAjanyaH



5.1.5.[12]

aTa vedyantAt . rAjanya udaNsaptadaSa pravyADAnpraviDyati yAvAnvA ekaH
pravyADastAvAMstiryaNprajApatiraTa yAvatsaptadaSa pravyADAstAvAnanvaN
prajApatiH



5.1.5.[13]

tadyadrAjanyaH praviDyati . eza vE prajApateH pratyakzatamAM
yadrAjanyastasmAdekaH sanbahUnAmIzwe yadveva caturakzaraH
prajApatiScaturakzaro rAjanyastasmAdrAjanyaH praviDyati saptadaSa
pravyADAnpraviDyati saptadaSo vE prajApatistatprajApatimujjayati



5.1.5.[14]

aTa yaM yajuzA yunakti . taM yajamAna AtizWati devasyAhaM savituH save
satyaprasavaso bfhaspatervAjajito vAjaM jezamiti



5.1.5.[15]

tadyaTEvAdo bfhaspatiH . savitAraM prasavAyopADAvatsavitA vE devAnAm
prasavitedaM me prasuva tvatprasUta idamujjayAnIti tadasmE savitA prasavitA
prAsuvatatsavitfprasUta udajayadevamevEza etatsavitArameva prasavAyopaDAvati
savitA vE devAnAM prasavitedaM me prasuva tvatprasUta idamujjayAnIti tadasmE
savitA prasavitA prasOti tatsavitfprasUta ujjayati



5.1.5.[16]

aTa yadyaDvaryoH . antevAsI vA brahmacArI vEtadyajuraDIyAtso'nvAsTAya
vAcayati vAjina iti vAjino hyaSvAstasmAdAha vAjina iti vAjajita ityannaM vE vAjo
'nnajita ityevEtadAhADvana skaBnuvanta ityaDvano hi skaBnuvanto DAvanti
yojanA mimAnA iti yojanaSo hi mimAnA aDvAnaM DAvanti kAzWAM gacateti
yaTEnAnantarA nAzwrA rakzAMsi na hiMsyurevametadAha DAvantyAjimAGnanti
dunduBInaBi sAma gAyati



5.1.5.[17]

aTEtAByAM jagatIByAm . juhoti vAnu vA mantrayate yadi juhoti
yadyanumantrayate samAna eva banDuH



5.1.5.[18]

sa juhoti . eza sya vAjI kzipaRiM turaRyati grIvAyAM badDo apikakza Asani kratuM
daDikrA anu saMsanizyadatpaTAmaNkAMsyanvApanIPaRatsvAhA



5.1.5.[19]

uta sma . asya dravatasturaRyataH parRaM na veranuvAti pragarDinaH Syenasyeva
Drajato aNkasaM pari daDikrAvRaH sahorjA taritrataH svAheti



5.1.5.[20]

aTottareRa tricena . juhoti vAnu vA mantrayate dvayaM tadyasmAjjuhoti vAnu vA
mantrayate yadi juhoti yadyanumantrayate samAna eva
banDuretAnevEtadaSvAnDAvata upavAjayatyetezu vIryaM daDAti tisro vA imAH
pfTivya iyamahEkA dve asyAH pare tA evEtadujjayati



5.1.5.[21]

so'numantrayate . SaM no Bavantu vAjino havezu devatAtA mitadravaH svarkAH
jamBayanto'hiM vfkaM rakzAMsi sanemyasmadyuyavannamIvAH



5.1.5.[22]

te no arvantaH . havanaSruto havaM viSve SfRvantu vAjino mitadravaH sahasrasA
meGasAtA sanizyavo maho ye DanaM samiTezu jaBrire



5.1.5.[23]

vAjevAje'vata . vAjino no Danezu viprA amftA ftajYAH asya maDvaH pibata
mAdayaDvaM tfptA yAta paTiBirdevayAnEriti


5.1.5.[24]

aTa bArhaspatyena caruRA pratyupatizWate . tamupaspfSatyannaM vA eza ujjayati yo
vAjapeyena yajate'nnapeyaM ha vE nAmEtadyadvAjapeyaM
tadyadevEtadannamudajEzIttenEvEtadetAM gatiM gatvA saMspfSate tadAtmankurute



5.1.5.[25]

sa upaspfSati . A mA vAjasya prasavo jagamyAdityannaM vE vAja A mAnnasya prasavo
jagamyAdityevEtadAheme dyAvApfTivI viSvarUpe iti dyAvApfTivI hi prajApatirA mA
gantAM pitarAmAtarA ceti mAteva ca hi piteva ca prajApatirA mA somo amftatvena
gamyAditi somo hi prajApatiH



5.1.5.[26]

tamaSvAnavaGrApayati . vAjina iti vAjino hyaSvAstasmAdAha vAjina iti vAjajita
ityannaM vE vAjo'nnajita ityevEtadAha vAjaM savfvAMsaM iti sarizyanta iti vA agra Aha
sarizyanta iva hi tarhi BavantyaTAtra sasfvAMsa iti savfvAMsa iva hyatra Bavanti
tasmAdAha sasfvAMsa iti bfhaspaterBAgamavajiGrateti bfhaspaterhyeza BAgo
Bavati tasmAdAha bfhaspaterBAgamavajiGrateti nimfjAnA iti tadyajamAne vIryaM
daDAti tadyadaSvAnavaGrApayatImamujjayAnIti vA agre
'vaGrApayatyaTAtremamudajEzamiti tasmAdvA aSvAnavaGrApayati



5.1.5.[27]

aTEtezAmAjiSritAM raTAnAm . ekasminvESyo vA rAjanyo vopAsTito Bavati sa
vederuttarAyAM SroRA upaviSatyaTADvaryuSca yajamAnaSca pUrvayA dvArA
maDugrahamAdAya nizkrAmatastaM vESyasya vA rAjanyasya vA prARAvADatto'Ta
nezwAparayA dvArA surAgrahAnAdAya nizkrAmati sa jaGanena SAlAM paryetyEkaM
vESyasya vA rAjanyasya vA prARAvAdaDadAhAnena ta imaM nizkrIRAmIti satyaM vE
SrIrjyotiH somo'nftaM pApmA tamaH surA satyamevEtacriyaM jyotiryajamAne
daDAtyanftena pApmanA tamasA vESyaM viDyati tEH sa yaM BogaM kAmayate taM
kurute'TEtaM sahiraRyapAtrameva maDugrahaM brahmaRe dadAti taM brahmaRe
dadadamftamAyurAtmanDatte'mftaM hyAyurhiraRyaM tena sa yaM BogaM kAmayate
taM kurute



5.2.1.[1]

aTa sruvaM cAjyavilApanIM cAdAya . AhavanIyamaByEti sa etA dvAdaSAptIrjuhoti vA
vAcayati vA yadi juhoti yadi vAcayati samAna eva banDuH



5.2.1.[2]

sa juhoti . Apaye svAhA svApaye svAhApijAyaM svAhA kratave svAhA vasave
svAhAharpataye svAhAhne mugDAya svAhA mugDAya vEnaMSinAya svAhA vinaMSina
AntyAyanAya svAhAntyAya BOvanAya svAhA Buvanasya pataye svAhADipataye
svAhetyetA dvAdaSAptIrjuhoti dvAdaSa vE mAsAH saMvatsarasya saMvatsaraH prajApatiH
prajApatiryajYastadyEvAsyAptiryA sampattAmevEtadujjayati tAmAtmankurute



5.2.1.[3]

aTa zawkx!ptIH . juhoti vA vAcayati vA yadi juhoti yadi vAcayati samAna eva
banDuH



5.2.1.[4]

sa vAcayati . AyuryajYena kalpatAM prARo yajYena kalpatAM cakzuryajYena kalpatAM
SrotraM yajYena kalpatAM pfzWaM yajYena kalpatAM yajYo yajYena kalpatAmityetAH
zawkx!ptIrvAcayati zaqvA ftavaH saMvatsarasya saMvatsaraH prajApatiH
prajApatiryajYastadyEvAsya kx!ptiryA sampattAmevEtadujjayati tAmAtmankurute



5.2.1.[5]

azwASriryUpo Bavati . azwAkzarA vE gAyatrI gAyatramagneScando
devalokamevEtenojjayati saptadaSaBirvAsoBiryUpo vezwito vA vigraTito vA Bavati
saptadaSo vE prajApatistatprajApatimujjayati



5.2.1.[6]

gODUmaM cazAlaM Bavati . puruzo vE prajApaternedizWaM so'yamatvagete vE
puruzasyOzaDInAM nedizWatamAM yadgoDUmAstezAM na tvagasti
manuzyalokamevEtenojjayati



5.2.1.[7]

gartanvAnyUpo'tIkzRAgro Bavati . pitfdevatyo vE gartaH pitflokamevE
saptadaSAratnirBavati saptadaSo vE prajApatistatprajApatimujjayati



5.2.1.[8]

aTa nezwA patnImudAnezyan . kOSaM vAsaH pariDApayati kOSaM vA
caRqAtakamantaraM dIkzitavasanAjjaGanArDo vA eza yajYasya yatpatnI
tAmetatprAcIM yajYaM prasAdayizyanBavatyasti vE patnyA ameDyaM yadavAcInaM
nABermeDyA vE darBAstadyadevAsyA ameDyaM tadevAsyA etaddarBErmeDyaM
kftvATEnAM prAcIM yajYaM prasAdayati tasmAnnezwA patnImudAnesyankOSaM vAsaH
pariDApayati kOs=aM vA caRqAtakamantaraM dIkzitavasanAt


5.2.1.[9]

aTa niSrayaRo niSrayati . sa dakziRata udaNroheduttarato vA dakziRA
dakziRatastvevodaNrohettaTA hyudagBavati



5.2.1.[10]

sa rokzyanjAyAmAmantrayate . jAya ehi svo rohAveti rohAvetyAha jAyA
tadyajjAyAmAmantrayate'rDo ha vA eza Atmano yajjAyA tasmAdyAvajjAyAM na vindate
nEva tAvatprajAyate'sarvo hi tAvadBavatyaTa yadEva jAyAM vindate'Ta prajAyate
tarhi hi sarvo Bavati sarva etAM gatiM gacAnIti tasmAjjAyAmAmantrayate



5.2.1.[11]

sa rohati . prajApateH prajA aBUmeti prajApaterhyeza prajA Bavati yo vAjapeyena
yajate



5.2.1.[12]

aTa goDUmAnupaspfSati . svardevA aganmeti svarhyeza gacati yo vAjapeyena yajate



5.2.1.[13]

tadyadgoDUmAnupaspfSati . annaM vE goDUmA annaM vA eza ujjayati yo vAjapeyena
yajate'nnapeyaM ha vE nAmEtadyadvAjapeyaM
tadyadevEtadannamudajEzIttenEvEtadetAM gatiM gatvA saMspfSate tadAtmankurute
tasmAdgoDUmAnupaspfSati



5.2.1.[14]

aTa SIrzRA yUpamatyujjihIte . amftA aBUmeti devalokamevEtenojjayati



5.2.1.[15]

aTa diSo'nuvIkzamARo japati . asme vo astvindriyamasme nfmRamuta kraturasme
varcAMsi santu va iti sarvaM vA eza idamujjayati yo vAjapeyena yajate prajApatiM
hyujjayati sarvamu hyevedaM prajApatiH so'sya sarvasya yaSa indriyaM vIryaM
saMvfjya tadAtmanDatte tadAtmankurute tasmAddiSo'nuvIkzamARo japati



5.2.1.[16]
aTEnamUzapuwEranUdasyanti . paSavo vA UzA annaM vE paSavo'nnaM vA eza
ujjayati yo vAjapeyena yajate'nnapeyaM ha vE nAmEtadyadvAjapeyaM
tadyadevEtadannamudajEzIttenEvEtadetAM gatiM gatvA saMspfSate tadAtmankurute
tasmAdenamUzapuwEranUdasyanti



5.2.1.[17]

ASvatTezu palASezUpanadDA Bavanti . sa yadevAdo'SvatTe tizWata indro maruta
upAmantrayata tasmAdASvatTezu palASezUpanadDA Bavanti viSo'nUdasyanti viSo
vE maruto'nnaM viSastasmAdviSo'nUdasyanti saptadaSa Bavanti saptadaSo vE
prajApatistatprajApatimujjayati



5.2.1.[18]

aTemAmupAvekzamARo japati . namo mAtre pfTivyE namo mAtre pfTivyA iti
bfhaspaterha vA aBizizicAnAtpfTivI biBayAM cakAra mahadvA ayamaBUdyo
'Byazeci yadvE mAyaM nAvadfRIyAditi bfhaspatirha pfTivyE biBayAM cakAra yadvE
meyaM nAvaDUnvIteti tadanayEvEtanmitraDeyamakuruta na hi mAtA putraM hinasti
na putro mAtaram



5.2.1.[19]

bfhaspatisavo vA eza yadvAjapeyam . pfTivyu hEtasmAdbiBeti mahadvA
ayamaBUdyo'Byazeci yadvE mAyaM nAvadfRIyAdityeza u hAsyE biBeti yadvE
meyaM nAvaDUnvIteti tadanayEvEtanmitraDeyaM kurute na hi mAtA putraM hinasti
na putro mAtaram



5.2.1.[20]

aTa hiraRyamaByavarohati . amftamAyurhiraRyaM tadamfta Ayuzi pratitizWati



5.2.1.[21]

aTAjarzaBasyAjinamupastfRAti . taduparizwAdrukmaM nidaDAti
tamaByavarohatImAM vEva



5.2.1.[22]

aTAsmA AsandImAharanti . uparisadyaM vA eza jayati yo jayatyantarikzasadyaM
tadenamuparyAsInamaDastAdimAH prajA upAsate tasmAdasmA AsandImAharanti



5.2.1.[23]

OdumbarI Bavati . annaM vA Urgudumbara Urjo'nnAdyasyAvarudDyE
tasmAdOdumbarI Bavati tAmagreRa havirDAne jaGanenAhavanIyaM nidaDAti



5.2.1.[24]

aTAjarzaBasyAjinamAstfRAti . prajApatirvA eza yadajarzaBa etA vE prajApateH
pratyakzatamAM yadajAstasmAdetAstriH saMvatsarasya vijAyamAnA dvO trIniti
janayanti tatprajApatimevEtatkaroti tasmAdajarzabasyAjinamAstfRAti



5.2.1.[25]

sa AstfRAti . iyaM te rAqiti rAjyamevAsminnetaddaDAtyaTEnamAsAdayati yantAsi
yamana iti yantAramevEnametadyamanamAsAM prajAnAM karoti Druvo'si DaruRa
iti DruvamevEnametadDaruRamasmiMloke karoti kfzyE tvA kzemAya tvA rayyE
tvA pozAya tveti sADave tvetyevEtadAha



5.2.2.[1]

bArhaspatyena caruRA pracarati . tasyAnizwa eva svizwakfdBavatyaTAsmA annaM
samBaratyannaM vA eza ujjayati yo vAjapeyena yajate'nnapeyaM ha vE
nAmEtadyadvAjapeyaM tadyadevEtadannamudajEzIttadevAsmA etatsamBarati



5.2.2.[2]

Odumbare pAtre . annaM vA Urgudumbara Urjo'nnAdyasyAvarudDyE
tasmAdOdumbare pAtre so'pa eva praTamAH samBaratyaTa payo'Ta
yaTopasmAramannAni



5.2.2.[3]

tadDEke . saptadaSAnnAni samBaranti saptadaSaH prajApatiriti vadantastadu taTA
na kuryAtprajApaternveva sarvamannamanavarudDaM ka u tasmE manuzyo yaH
sarvamannamavarunDIta tasmAdu sarvamevAnnaM yaTopasmAraM
samBarannekamannaM na samBaret



5.2.2.[4]

sa yanna samBarati . tasyodbruvIta tasya nASnIyAdyAvajjIvaM taTA nAntameti taTA
jyogjIvati sa etasya sarvasyAnnAdyasya samBftasya sruveRopaGAtaM vAjaprasavIyAni
juhoti tadyABya evEtaddevatAByo juhoti tA asmE prasuvanti tABiH prasUta ujjayati
tasmAdvAjaprasavIyAni juhoti


5.2.2.[5]

sa juhoti . vAjasyemaM prasavaH suzuve'gre somaM rAjAnamozaDIzvapsu tA
asmaByaM maDumatIrBavantu vayaM rAzwre jAgfyAma purohitAH svAhA



5.2.2.[6]

vAjasyemAm . prasavaH SiSriye divamimA ca viSvA BuvanAni samrAwaditsantaM
dApayati prajAnantsa no rayiM sarvavIraM niyacatu svAhA



5.2.2.[7]

vAjasya nu . prasava AbaBUvemA ca viSvA BuvanAni sarvataH sanemi rAjA pariyAti
vidvAnprajAM puzwiM varDayamAno asme svAhA



5.2.2.[8]

somaM rAjAnamavase'gnimanvAraBAmahe . AdityAnvizRuM sUryaM brahmARaM ca
bfhaspatiM svAhA



5.2.2.[9]

aryamaRaM bfhaspatim . indraM dAnAya codAya vAcaM vizRuM sarasvatIM savitAraM ca
vAjinaM svAhA



5.2.2.[10]

agne acA . vadeha naH prati naH sumanA Bava pra no yaca sahasrajittvaM hi DanadA
asi svAhA



5.2.2.[11]

pra naH . yacatvaryamA pra pUzA pra bfhaspatiH pra vAgdevI dadAtu naH svAheti



5.2.2.[12]

aTEnaM pariSizwenABiziYcati .
annAdyenEvEnametadaBiziYcatyannAdyamevAsminnetaddaDAti tasmAdenam
pariSizwenABiziYcati


5.2.2.[13]

so'BiziYcati . devasya tvA savituH prasave'SvinorbAhuByAM pUzRo hastAByAmiti
devahastErevEnametadaBiziYcati sarasvatyE vAco yanturyantriye daDAmIti vAgvE
sarasvatI tadenaM vAca eva yanturyantriye daDAti



5.2.2.[14]

tadu hEka AhuH . viSvezAM tvA devAnAM yanturyantriye daDAmIti sarvaM vE viSve
devAstadenaM sarvasyEva yanturyantriye daDAti tadu taTA na brUyAtsarasvatyE tvA
vAco yanturyantriye daDAmItyeva brUyAdvAgvE sarasvatI tadenaM vAca eva
yanturyantriye daDAti bfhaspatezwvA sAmrAjyenABiziYcAmyasAviti nAma gfhRAti
tadbfhaspaterevEnametatsAyujyaM salokatAM gamayati



5.2.2.[15]

aTAha . samrAqayamasO samrAqayamasAviti niveditamevEnametatsantaM deveByo
nivedayatyayaM mahAvIryo yo'ByazecItyayaM yuzmAkEko'BUttaM
gopAyatetyevEtadAha trizkftva Aha trivfdDi yajYaH



5.2.2.[16]

aTojjitIH . juhoti vA vAcayati vA yadi juhoti yadi vAcayati samAna eva banDuH



5.2.2.[17]

sa vAcayati . agnirekAkzareRa prARamudajayattamujjezaM prajApatiH
saptadaSAkzareRa saptadaSaM stomamudajayattamujjezamiti tadyadevEtABiretA
devatA udajayaMstadevEza etABirujjayati saptadaSa Bavanti saptadaSo vE
prajApatistatprajApatimujjayati



5.2.2.[18]

aTAhAgnaye svizwakfte'nubrUhIti . tadyadantareRAhutI etatkarma kriyata eza vE
prajApatirya eza yajYastAyate yasmAdimAH prajAH prajAtA etamvevApyetarhyanu
prajAyante tanmaDyata evEtatprajApatimujjayati tasmAdantareRAhutI etatkarma
kriyata ASrAvyAhAgniM svizwakftaM yajeti vazawkfte juhoti



5.2.2.[19]

aTeqAmAdaDAti . upahUtAyAmiqAyAmapa upaspfSya mAhendraM grahaM gfhRAti
mAhendraM grahaM gfhItvA stotramupAkaroti taM stotrAya pramIvati sa upAvarohati so
'nte stotrasya Bavatyante Sastrasya



5.2.2.[20]

tadDEke . etatkftvATEtatkurvanti tadu taTA na kuryAdAtmA vE stotraM prajA
SastrametasmAdDa sa yajamAnaM praRASayati sa jihma eti sa hvalati tasmAdetadeva
kftvATEtatkuryAt



5.2.2.[21]

aTeqAmAdaDAti . upahUtAyAmiqAyAmapa upaspfSya mAhendraM grahaM gfhRAti
mAhendraM grahaM gfhItvA stotramupAkaroti taM stotrAya pramIvati sa upAvarohati so
'nte stotrasya Bavatyante Sastrasya



5.2.3.[1]

pUrRAhutiM juhoti . sarvaM vE pUrRaM sarvaM parigfhya sUyA iti tasyAM varaM dadAti
sarvaM vE varaH sarvaM parigfhya sUyA iti sa yadi kAmayeta juhuyAdetAM yadyu
kAmayetApi nAdriyeta



5.2.3.[2]

aTa Svo BUte . anumatyE havirazwAkapAlaM puroqASaM nirvapati sa ye jaGanena
SamyAM pizyamARAnAmavaSIyante pizwAni vA taRqulA vA tAntsruve sArDaM
saMvapatyanvAhAryapacanAdulmukamAdadate tena dakziRA yanti sa yatra svakftaM
veriRaM vindati SvaBrapradaraM vA



5.2.3.[3]

tadagniM samADAya juhoti . eza te nirfte BAgastaM juzasvasvAhetIyaM vE nirftiH sA
yaM pApmanA gfhRAti taM nirftyA gfhRAti tadyadevAsyA atra nErftaM rUpaM
tadevEtacamayati taTo hEnaM sUyamAnaM nirftirna gfhRAtyaTa yatsvakfte veriRe
juhoti SvaBrapradare vEtadu hyasyE nirftigfhItam



5.2.3.[4]

aTApratIkzaM punarAyanti . aTAnumatyA azwAkapAlena puroqASena pracaratIyaM vA
anumatiH sa yastatkarma Saknoti kartuM yaccikIrzatIyaM hAsmE tadanumanyate
tadimAmevEtatprIRAtyanayAnumatyAnumataH sUyA iti



5.2.3.[5]

aTa yadazwAkapAlo Bavati . azwAkzarA vE gAyatrI gAyatrI vA iyaM pfTivyaTa
yatsamAnasya haviza uBayatra juhotyezA hyevEtaduBayaM tasya vAso dakziRA
yadvE savAsA araRyaM nodASaMsate niDAya vE tadvAso'timucyate taTo hEnaM
sUyamAnamAsaNgo na vindati



5.2.3.[6]

aTa Svo BUte . AgnAvEzRavamekAdaSakapAlaM puroqASaM nirvapati tena
yaTezwyEvaM yajate tadyadevAdaH prajAtamAgnAvEzRavaM dIkzaRIyaM
havistadevEtadagnirvE sarvA devatA agnO hi sarvAByo devatAByo juhvatyagnirvE
yajYasyAvarArDyo vizRuH parArDyastatsarvAScEvEtaddevatAH parigfhya sarvaM ca
yajYaM parigfhya sUyA iti tasmAdAgnAvEzRava ekAdaSakapAlaH puroqASo Bavati
tasya hiraRyaM dakziRAgneyo vA eza yajYo Bavatyagne reto hiraRyaM yo vE vizRuH
sa yajYo'gniru vE yajYa eva tadu tadAgneyameva tasmAdDiraRyaM dakziRA



5.2.3.[7]

aTa Svo BUte . agnIzomIyamekAdaSakapAlaM puroqASaM nirvapati tena
yaTezwyEvaM yajata etena vA indro vftramahanneteno eva vyajayata yAsyeyaM
vijitistAM taTo evEza etena pApmAnaM dvizantaM BrAtfvyaM hanti taTo eva
vijayate vijite'Baye'nAzwre sUyA iti tasmAdagnIzomIya ekAdaSakapAlaH puroqASo
Bavati tasyotsfzwo gOrdakziRotsarjaM vA amuM candramasaM Gnanti
pOrRamAsenAha GnantyAmAvAsyenotsfjanti tasmAdutsfzwo gOrdakziRA



5.2.3.[8]

aTa Svo BUte . EndrAgnaM dvAdaSakapAlaM puroqASaM nirvapati tena
yaTezwyEvaM yajate yatra vA indro vftramahaMstadasya BItasyendriyaM
vIryamapacakrAma sa etena havizendriyaM vIryaM punarAtmannaDatta taTo
evEza etena havizendriyaM vIryamAtmanDatte tejo vA agnirindriyaM vIryamindra
uBe vIrye parigfhya sUyA iti tasmAdEndrAgno dvAdaSakapAlaH puroqASo Bavati
tasyarzaBo'naqvAndakziRA sa hi vahenAgneya ARqAByAmEndrastasmAdfzaBo
'naqvAndakziRA



5.2.3.[9]

aTAgrayaRezwyA yajate . sarvAnvA eza yajYakratUnavarundDe sarvA izwIrapi
darvihomAnyo rAjasUyena yajate devasfzwo vA ezezwiryadAgrayaRezwiranayA me
pIzwamasadanayApi sUyA iti tasmAdAgrayaRezwyA yajata ozaDIrvA eza sUyamAno'Bi
sUyate tadozaDIrevEtadanamIvA akilvizAH kurute'namIvA akilvizA ozaDIraBi
sUyA iti tasya gOrdakziRA



5.2.3.[10]
aTa cAturmAsyEryajate . sarvAnvA eza yajYakratUnavarundDe sarvA izwIrapi
darvihomAnyo rAjasUyena yajate devasfzwo vA eza
yajYakraturyaccAturmAsyAnyeBirme'pIzwamasadeBirapi sUyA iti
tasmAccAturmAsyEryajate



5.2.4.[1]

vESvadevena yajate . vESvadevena vE prajApatirBUmAnaM prajAH sasfje BUmAnam
prajAH sfzwvA sUyA iti taTo evEza etadvESvadevenEva BUmAnaM prajAH sfjate
BUmAnaM prajAH sfzwvA sUyA iti



5.2.4.[2]

aTa varuRapraGAsEryajate . varuRapraGAsErvE prajApatiH prajA
varuRapASAtprAmuYcattA asyAnamIvA akilvizAH prajA prAjAyantAnamIvA akilvizAH
prajA aBi sUyA iti taTo evEza etadvaruRapraGAsEreva prajA varuRapASAtpramuYcati
tA asyAnamIvA akilvizAH prajAH prajAyante'namIva akilvizAH prajA aBi sUyA iti



5.2.4.[3]

aTa sAkameDEryajate . sAkameDErvE devA vftramaGnaMstErveva vyajayanta
yeyamezAM vijitistAM taTo evEza etEH pApmAnaM dvizantaM BrAtfvyaM hanti taTo
eva vijayate vijite'Baye'nAzwre sUyA iti



5.2.4.[4]

aTa SunAsIryeRa yajate . uBO rasO parigfhya sUyA ityaTa paYcavItIyaM sa
paYcaDAhavanIyaM vyuhya sruveRo paGAtaM juhoti



5.2.4.[5]

sa pUrvArDye juhoti . agninetreByo deveByaH puraHsadByaH svAhetyaTa
dakziRArDye juhoti yamanetreByo deveByo dakziRAsadByaH svAhetyaTa
paScArDye juhoti viSvadevanetreByo deveByaH paScAtsadByaH
svAhetyaTottarArDye juhoti mitrAvaruRanetreByo vA marunnetreByo vA deveByo
uttarAsadByaH svAhetyaTa maDye juhoti somanetreByo deveBya uparisadByo
duvasvadByaH svAheti



5.2.4.[6]

aTa sArDaM samuhya juhoti . ye devA agninetrAH puraHsadasteByaH svAhA ye devA
yamanetrA dakziRAsadasteByaH svAhA ye devA viSvadevanetrAH paScAtsadasteByaH
svAhA ye devA mitrAvaruRanetrA vA marunnetrA vottarAsadasteByaH svAhA ye devAH
somanetrA uparisado duvasvantasteByaH svAheti tadyadevaM juhoti



5.2.4.[7]

yatra vE devAH . sAkameDErvyajayanta yeyamezAM vijitistAM tadDocurutpibante vA
imAni dikzu nAzwrA rakzAMsi hantEByo vajraM praharAmeti vajro vA AjyaM ta etena
vajreRAjyena dikzu nAzwrA rakzAMsyavAGnaMste vyajayanta yeyamezAM vijitistAM
taTo evEza etena vajreRAjyena dikzu nAzwrA rakzAMsyavahanti taTo eva vijayate
vijite'Baye'nAzwre sUyA iti



5.2.4.[8]

aTa yadetA aparAH paYcAhutIrjuhoti . kzaRvanti vA etadagnervivfhanti
yatpaYcaDAhavanIyaM vyUhanti tadevAsyEtena saMdaDAti tasmAdetA aparAH
paYcAhutIrjuhoti



5.2.4.[9]

tasya prazwivAhano'SvaraTo dakziRA . trayo'SvA dvO savyazWfsAraTI te paYca
prARA yo vE prARaH sa vAtastadyadetasya karmaRa ezA dakziRA tasmAtpaYcavAtIyaM
nAma



5.2.4.[10]

sa hEtenApi Bizajyet . ayaM vE prARo yo'yaM pavate yo vE prARaH sa AyuH so
'yameka ivEva pavate so'yaM puruze'ntaH pravizwo daSaDA vihito daSa vA etA
AhutIrjuhoti tadasmindaSa prARAnkftsnameva sarvamAyurdaDAti sa yadihApi
gatAsuriva bavatyA hEvEnena harati



5.2.4.[11]

aTendraturIyam . Agneyo'zwAkapAlaH puroqASo Bavati vAruRo yavamayaScarU
rOdro gAveDukaScaruranaquhyE vahalAyA EndraM daDi tenendraturIyeRa yajata
indrAgnI u hEvEtatsamUdAte utpibante vA imAni dikzu nAzwrA rakzAMsi hantEByo
vajraM praharAveti



5.2.4.[12]

sa hAgniruvAca . trayo mama BAgAH santvekastaveti taTeti tAvetena havizA dikzu
nAzwrA rakzAMsyavAhatAM tO vyajayetAM yEnayoriyaM vijitistAM taTo evEza etena
havizA dikzu nAzwrA rakzAMsyavahanti taTo eva vijayate vijite'Baye nAzwre sUyA
iti


5.2.4.[13]

sa ya eza Agneyo'zwAkapAlaH puroqASo Bavati . so'gnereko BAgo'Ta yadvAruRo
yavamayaScarurBavati yo vE varuRaH so'gniH so'gnerdvitIyo BAgo'Ta yadrOdro
gAveDukaScarurBavati yo vE rudraH so'gniH so'gnestftIyo BAgo'Ta
yadgAveDuko Bavati vAstavyo vA eza devo vAstavyA gaveDukAstasmAdgAveDuko
BavatyaTa yadanaquhyE vahalAyA EndraM daDi Bavati sa indrasya caturTo
BAgo yadvE caturTaM tatturIyaM tasmAdindraturIyaM nAma tasyEzEvAnaquhI
vahalA dakziRA sA hi vahenAgneyyagnidagDamiva hyasyE vahaM BavatyaTa yatstrI
satI vahatyaDarmeRa tadasyE vAruRaM rUpamaTa yadgOstena rOdryaTa yadasyA
EndraM daDi tenEndryezA hi vA etatsarvaM vyaSnute tasmAdezEvAnaquhI vahalA
dakziRA



5.2.4.[14]

aTApAmArgahomaM juhoti . apAmArgErvE devA dikzu nAzwrA rakzAMsyapAmfjata te
vyajayanta yeyamezAM vijitistAM taTo evEza etadapAmArgEreva dikzu nAzwrA
rakzAMsyapamfzwe taTo eva vijayate vijite'Baye'nAzwre sUyA iti



5.2.4.[15]

sa pAlASe vA sruve vEkaNkate vA . apAmArgataRqulAnAdatte
'nvAhAryapacanAdulmukamAdadate tena prAYco vodaYco vA yanti tadagniM samADAya
juhoti



5.2.4.[16]

sa ulmukamAdatte . agne sahasva pftanA iti yuDo vE pftanA yuDaH
sahasvetyevEtadAhABimAtIrapAsyeti sapatno vA aBimAtiH
sapatnamapajahItyevEtadAha duzwarastarannarAtIriti dustaro hyeza
rakzoBirnAzwrABistarannarAtIriti sarvaM hyeza pApmAnaM tarati tasmAdAha
tarannarAtIriti varco DA yajYavAhasIti sADu yajamAnaM daDadityevEtadAha



5.2.4.[17]

tadagniM samADAya juhoti . devasya tvA savituH prasave'SvinorbAhuByAM pUzRo
hastAByAmupAMSorvIryeRa juhomIti yajYamuKaM vA
upAMSuryajYamuKenEvEtannAzwrA rakzAMsi hanti hataM rakzaH svAheti tannAzwrA
rakzAMsi hanti



5.2.4.[18]

sa yadi pAlASaH sruvo Bavati . brahma vE palASo brahmaREvEtannAzwrA rakzAMsi
hanti yadyu vEkaNkato vajro va vikaNkato vajreREvEtannAzwrA rakzAMsi hanti
rakzasAM tvA baDAyeti tannAzwrA rakzAMsi hanti



5.2.4.[19]

sa yadi prANitvA juhoti . prAYcaM sruvamasyati yadyudaNNitvA juhotyudaYcaM
sruvamasyatyabaDizma rakza iti tannAzwrA rakzAMsi hanti



5.2.4.[20]

aTApratIkzaM punarAyanti . sa hEtenApi pratisaraM kurvIta sa yasyAM tato diSi
Bavati tatpratItya juhoti pratIcInaPalo vA apAmArgaH sa yo hAsmE tatra
kiMcitkaroti tameva tatpratyagDUrvati tasya nAmAdiSedabaDizmAmumasO hata iti
tannAzwrA rakzAMsi hanti



5.2.5.[1]

AgnAvEzRavamekAdaSakapAlaM puroqASaM nirvapati . EndrAvEzRavaM caruM
vEzRavaM trikapAlaM vA puroqASaM caruM vA tena trizaMyuktena yajate
puruzAnetaddevA upAyaMstaTo evEza etatpuruzAnevopEti



5.2.5.[2]

sa yadAgnAvEzRavaH . ekAdaSakapAlaH puroqASo BavatyagnirvE dAtA vEzRavAH
puruzAstadasmA agnirdAtA puruzAndadAti



5.2.5.[3]

aTa yadEndrAvEzRavaH . carurBavatIndro vE yajamAno vEzRavAH
puruzAstadasmA agnirdAtA puruzAndadAti tErevEtatsaMspfSate tAnAtmankurute



5.2.5.[4]

aTa yadvEzRavaH . trikapAlo vA puroqASo Bavati carurvA yAnevAsmA agnirdAtA
puruzAndadAti tezvevEtadantataH pratitizWati yadvE puruzavAnkarma cikIrzati
Saknoti vE tatkartuM tatpuruzAnevEtadupEti puruzavAntsUyA iti tasya vAmano
gOrdakziRA sa hi vEzRavo yadvAmanaH



5.2.5.[5]

aTApareRa trizaMyuktena yajate . sa AgnApOzRamekAdaSakapAlaM puroqASaM
nirvapatyEndrApOzRaM caruM pOzRaM caruM tena trizaMyuktena yajate paSUneva
taddevA upAyaMstaTo evEza etatpaSUnevopEti



5.2.5.[6]

sa yadAgnApOzRaH . ekAdaSakapAlaH puroqASo BavatyagnirvE dAtA pOzRAH
paSavastadasmA agnireva dAtA paSUndadAti



5.2.5.[7]

aTa yadEndrApOzRaH . carurBavatIndro vE yajamAnaH pOzRAH paSavaH sa
yAnevAsmA agnirdAtA paSUndadAti tErevEtatsaMspfSate tAnAtmankurute



5.2.5.[8]

aTa yatpOzRaH . carurBavati yAnevAsmA agnirdAtA paSUndadAti tezvevEtadantataH
pratitizWati yadvE paSumAnkarma cikIrzati Saknoti vE tatkartuM
tatpaSUnevEtadupEti paSumAntsUyA iti tasya SyAmo gOrdakziRA sa hi pOzRo
yacyAmo dve vE SyAmasya rUpe SuklaM cEva loma kfzRaM ca dvandvaM vE
miTunaM prajananaM vE pUzA paSavo hi pUzA paSavo hi prajananam
miTunamevEtatprajananaM kriyate tasmAcyAmo gOrdakziRA



5.2.5.[9]

aTApareRa trizaMyuktena yajate . so'gnIzomIyamekAdaSakapAlaM puroqASaM
nirvapatyEndrAsOmyaM caruM sOmyaM caruM tena trizaMyuktena yajate varca eva
taddevA upAyaMstaTo evEza etadvarca evopEti



5.2.5.[10]

sa yadagnIzomIyaH . ekAdaSakapAlaH puroqASo BavatyagnirvE dAtA varcaH
somastadasmA agnireva dAtA varco dadAti



5.2.5.[11]

aTa yadEndrAsOmyaH . carurBavatIndro vE yajamAno varcaH somaH sa yadevAsmA
agnirdAtA varco dadAti tenEvEtatsaMspfSate tadAnmankurute



5.2.5.[12]

aTa yatsOmyaH . carurBavati yadevAsmA agnirdAtA varco dadAti
tasminnevEtadantataH pratitizWati yadvE varcasvI karma cikIrzati Saknoti vE
tatkartuM tadvarca evEtadupEti varcasvI sUyA iti no hyavarcaso vyAptyA canArTo'sti
tasya baBrurgOrdakziRA sa hi sOmyo yadbaBruH



5.2.5.[13]

aTa Svo BUte . vESvAnaraM dvAdaSakapAlaM puroqASaM nirvapati vAruRa yavamayaM
caruM tAByAmanUcInAhaM vezwiByAM yajate samAnabarhirByAM vA



5.2.5.[14]

sa yadvESvAnaro Bavati . saMvatsaro vE vESvAnaraH saMvatsaraH prajApatiH
prajApatireva tadBUmAnaM prajAH sasfje BUmAnaM prajAH sfzwvA sUyA iti taTo
evEza etadBUmAnaM prajAH sfjate BUmAnaM prajAH sfzwvA sUyA iti



5.2.5.[15]

aTa yaddvAdaSakapAlo Bavati . dvAdaSa vE mAsAH saMvatsarasya saMvatsaro
vESvAnarastasmAddvAdaSakapAlo Bavati



5.2.5.[16]

aTa yadvAruRo yavamayaScarurBavati .
tatsarvasmAdevEtadvaruRapASAtsarvasmAdvaruRyAtprajAH pramuYcati tA asyAnamIvA
akilvizAH prajAH prajAyante'namIvA akilvizAH prajA aBi sUyA iti



5.2.5.[17]

fzaBo vESvAnarasya dakziRA . saMvatsaro vE vESvAnaraH saMvatsaraH
prajApatirfzaBo vE paSUnAM prajApatistasmAdfzaBo vESvAnarasya dakziRA kfzRaM
vAso vAruRasya tadDi vAruRaM yatkfzRaM yadi kfzRaM na vindedapi yadeva kiM ca
vAsaH syAdgranTiBirhi vAso vAruRaM varuRyo hi granTiH



5.3.1.[1]

araRyoragnI samArohya . senAnyo gfhAnparetyAgnaye'nIkavate'zWAkapAlam
puroqASaM nirvapatyagnirvE devatAnAmanIkaM senAyA vE senAnIranIkaM
tasmAdagnaye'nIkavata etadvA asyEkaM ratnaM yatsenAnIstasmA evEtena sUyate taM
svamanapakramiRaM kurute tasya hiraRyaM dakziRAgneyo vA eza yajYo Bavatyagne
reto hiraRyaM tasmAdDiraRyaM dakziRA



5.3.1.[2]
aTa Svo BUte . purohitasya gfhAnparetya bArhaspatyaM caruM nirvapati bfhaspatirvE
devAnAM purohita eza vA etasya purohito Bavati tasmAdbArhaspatyo BavatyetadvA
asyEkaM ratnaM yatpurohitastasmA evEtena sUyate taM svamanapakramiRaM kurute
tasya SitipfzWo gOrdakziREzA vA UrDvA bfhaspaterdiktadeza uparizwAdaryamRaH
panTAstasmAcitipfzWo bArhaspatyasya dakziRA



5.3.1.[3]

aTa Svo BUte . sUyamAnasya gfha EndramekAdaSakapAlaM puroqASaM nirvapati
kzatraM vA indraH kzatraM sUyamAnastasmAdEndro Bavati tasyarzaBo dakziRA sa
hyEndro yadfzaBaH



5.3.1.[4]

aTa Svo BUte . mahizyE gfhAnparetya AdityaM caruM nirvapatIyaM vE pfTivyaditiH
seyaM devAnAM patnyezA vA etasya patnI Bavati tasmAdAdityo BavatyetadvA
asyEkaM ratnaM yanmahizI tasyA evEtena sUyate tAM svAmanapakramiRIM kurute
tasyE DenurdakziRA Denuriva vA iyaM manuzyeByaH sarvAnkAmAnduhe mAtA
DenurmAteva vA iyaM manuzyAnbiBarti tasmAdDenurdakziRA



5.3.1.[5]

aTa Svo BUte . sUtasya gfhAnparetya vAruRaM yavamayaM caruM nirvapati savo vE
sUtaH savo vE devAnAM varuRastasmAdvAruRo BavatyetadvA asyEkaM ratnaM
yatsUtastasmA evEtena sUyate taM svamanapakramiRaM kurute tasyASvo dakziRA sa hi
vAruRo yadaSvaH



5.3.1.[6]

aTa Svo BUte . grAmaRyo gfhAnparetya mArutaM saptakapAlaM puroqASaM nirvapati
viSo vE maruto vESyo vE grAmaRIstasmAnmAruto BavatyetadvA asyEkaM ratnaM
yadgrAmaRIstasmA evEtena sUyate taM svamanapakramiRaM kurute tasya
pfzangOrdakziRA BUmA vA etadrUpARAM yatpfzato gorviSo vE maruto BUmo vE
viwtasmAtpfzangOrdakziRA



5.3.1.[7]

aTa Svo BUte . kzatturgfhAnparetya sAvitraM dvAdaSakapAlaM vAzwAkapAlaM vA
puroqASaM nirvapati savitA vE devAnAM prasavitA prasavitA vE kzattA tasmAtsAvitro
BavatyetadvA asyEkaM ratnaM yatkzattA tasmA evEtena sUyate taM
svamanapakramiRaM kurute tasya Syeto'naqvAndakziREza vE savitA ya eza
tapatyeti vA eza etyanaqvAnyuktastadyacyeto Bavati Syeta iva hyeza udyaMScAstaM
ca yanBavati tasmAcyeto'naqvAndakziRA


5.3.1.[8]

aTa Svo BUte . saMgrahIturgfhAnparetyASvinaM dvikapAlaM puroqASaM nirvapati
sayonI vA aSvinO sayonI savyazWfsAraTI samAnaM hi
raTamaDitizWatastasmAdASvino BavatyetadvA asyEkaM ratnaM yatsaMgrahItA tasmA
evEtena sUyate taM svamanapakramiRaM kurute tasya yamO gAvO dakziRA tO hi
sayonI yadyamO yadi yamO na vindedapyanUcInagarBAveva gAvO dakziRA syAtAM
tA u hyapi samAnayonI



5.3.1.[9]

aTa Svo BUte . BAgaduGasya gfhAnparetya pOzRaM caruM nirvapati pUzA vE
devAnAM BAgaduGa eza vA etasya BAgaduGo Bavati tasmAtpOzRo
BavatyetadvA asyEkaM ratnaM yadBAgaduGastasmA evEtena sUyate taM
svamanapakramiRaM kurute tasya SyAmo gOrdakziRA tasyAsAveva banDuryo'sO
trizaMyuktezu



5.3.1.[10]

aTa Svo BUte . akzAvApasya ca gfheByo govikartasya ca gaveDukAH samBftya
sUyamAnasya gfhe rOdraM gAveDuK!M caruM nirvapati te vA ete dve satI ratne ekaM
karoti sampadaH kAmAya tadyadetena yajate yAM vA imAM saBAyAM Gnanti rudro
hEtAmaBimanyate'gnirvE rudro'DidevanaM vA agnistasyEte'NgArA
yadakzAstamevEtena prIRAti tasya ha vA ezAnumatA gfhezu hanyate yo vA rAjasUyena
yajate yo vEtadevaM vedEtadvA asyEkaM ratnaM yadakzAvApaSca govikartaSca
tAByAmevEtena sUyate tO svAvanapakramiRO kurute tasya dvirUpo gOrdakziRA
SitibAhurvA SitivAlo vAsirnaKaro vAladAmnAkzAvapanaM prabadDametadu hi
tayorBavati



5.3.1.[11]

aTa Svo BUte . pAlAgalasya gfhAnparetya caturgfhItamAjyaM gfhItvADvana AjyaM
juhoti juzARo'DvAjyasya vetu svAheti praheyo vE pAlAgalo'DvAnaM vE prahita eti
tasmAdaDvana AjyaM juhotyetadvA asyEkaM ratnaM yatpAlAgalastasmA evEtena sUyate
taM svamanapakramiRaM kurute tasya dakziRA pyukzRavezwitaM DanuScarmamayA
vARavanto lohita uzRIza etadu hi tasya Bavati



5.3.1.[12]

tAni vA etAni . ekAdaSa ratnAni sampAdayatyekAdaSAkzarA vE trizwubvIryaM
trizwubvIryamevEtadratnAnyaBisampAdayati tadyadratninAM havirBiryajata etezAM
vE rAjA Bavati teBya evEtena sUyate tAntsvAnanapakramiRaH kurute



5.3.1.[13]

aTa Svo BUte . parivftyE gfhAnparetya nErftaM caruM nirvapati yA vA aputrA patnI
sA parivfttI sa kfzRAnAM vrIhIRAM naKErnirBidya taRqulAnnErftaM caruM Srapayati
sa juhotyeza te nirfte BAgastaM juzasva svAheti yA vA aputrA patnI sA nirftigfhItA
tadyadevAsya atra nErftaM rUpaM tadevEtacamayati taTo hEnaM sUyamAnaM nirftirna
gfhRAti tasya dakziRA kfzRA gOH parimUrRI paryAriRI sA hyapi nirftigfhItA tAmAha
mA
me'dyeSAyAM vAtsIditi tatpApmAnamapAdatte



5.3.2.[1]

uparizwAdratnAnAM sOmArOdreRa yajate . sa SvetAyE SvetavatsAyE payasi Sfto
Bavati tadyaduparizwAdratnAnAM sOmArOdreRa yajate



5.3.2.[2]

svarBAnurha vA AsuraH . sUryaM tamasA vivyADa sa tamasA vidDo na vyarocata tasya
somArudrAvevEtattamo'pAhatAM sa ezo'pahatapApmA tapati taTo evEza etattamaH
praviSatyetaM vA tamaH praviSati yadayajYiyAnyajYena prasajatyayajYiyAnvA
etadyajYena prasajati SUdrAMstvadyAMstvattasya somArudrAvevEtattamo'pahataH so
'pahatapApmEva dIkzate tadyacvetAyE SvetavatsAyE payasi Sfto Bavati kfzRaM vE
tamastattamo'pahanti tasyEzEva SvetA SvetavatsA dakziRA



5.3.2.[3]

sa hEtenApi yajeta . yo'laM yaSase sanna yaSo Bavati yo vA anUcAnaH so'laM yaSase
sanna yaSo Bavati yo na yaSo Bavati sa tamasA vE sa tatprAvfto Bavati tasya
somArudrAvevEtattamo'pahataH so'pahatapApmA jyotireva SriyA yaSasA Bavati



5.3.2.[4]

aTa mEtrAbArhaspatyaM caruM nirvapati . hvalati vA eza yo yajYapaTAdetyeti vA eza
yajYapaTAdyadayajYiyAnyajYena prasajatyayajYiyAnvA etadyajYena prasajati
SUdrAMstvadyAMstvanmitrAbfhaspatI vE yajYapaTo brahma hi mitro brahma hi yajYo
brahma hi bfhaspatirbrahma hi yajYastatpunaryajYapaTamapipadyate so'pipadyEva
yajYapaTaM dIkzate tasmAnmEtrAbArhaspatyaM caruM nirvapati



5.3.2.[5]

tasyAvft . yA svayampraSIrRASvatTI SAKA prAcI vodIcI vA Bavati tasyE mEtram
pAtraM karoti varuRyA vA ezA yA paraSuvfkRATEzA mEtrI yA svayampraSIrRA
tasmAtsvayampraSIrRAyE SAKAyE mEtraM pAtraM karoti



5.3.2.[6]
aTAtacya daDi . vinAwa Asicya raTaM yuktvAbaDya dedIyitavA Aha
tadyatsvayamuditaM navanItaM tadAjyaM Bavati varuRyaM vA
etadyanmaTitamaTEtanmEtraM yatsvayamuditaM tasmAtsvayamuditamAjyam
Bavati



5.3.2.[7]

dveDA taRqulAnkurvanti . sa ye'RIyAMsaH pariBinnAste bArhaspatyA aTa ye
sTavIyAMso'pariBinnAste mEtrA na vE mitraH kaM cana hinasti na mitraM kaScana
hinasti nEnaM kuSo na kaRwako viBinatti nAsya vraRaScanAsti sarvasya hyeva mitro
mitram



5.3.2.[8]

aTa bArhaspatyaM carumaDiSrayati . taM mEtreRa pAtreRApidaDAti tadAjyamAnayati
tattaRqulAnAvapati sa eza UzmaREva Srapyate varuRyo vA eza yo'gninA Sfto'TEza
mEtro ya UzmaRA SftastasmAdUzmaRA Sfto Bavati tayoruBayoravadyannAha
mitrAbfhaspatiByAmanubrUhItyASrAvyAha mitrAbfhaspatI yajeti vazawkfte juhoti



5.3.3.[1]

sa vE dIkzate . sa upavasaTe'gnIzomIyaM paSumAlaBate tasya vapayA
pracaryAgnIsomIyamekAdaSakapAlaM puroqASaM nirvapati tadanu devasvAM havIMzi
nirupyante



5.3.3.[2]

savitre satyaprasavAya . dvAdaSakapAlaM vAzwAkapAlaM vA puroqASaM nirvapati
plASukAnAM vrIhIRAM savitA vA devAnAM prasavitA savitfprasUtaH sUyA ityaTa
yatplASukAnAM vrIhIRAM kzipre mA prasuvAniti



5.3.3.[3]

aTAgnaye gfhapataye . azwAkapAlaM puroqASaM nirvapatyASUnAM SrIrvE gArhapataM
yAvatoyAvata Izwe tadenamagnireva gfhapatirgArhapatamaBi pariRayatyaTa
yadASUnAM kzipre mA pariRayAniti



5.3.3.[4]

aTa somAya vanaspataye . SyAmAkaM caruM nirvapati tadenaM soma eva
vanaspatirozaDiByaH suvatyaTa yacyAmAko Bavatyete vE somasyOzaDInAM
pratyakzatamAM yacyAmAkAstasmAcyAmAko Bavati


5.3.3.[5]

aTa bfhaspataye vAce . nEvAraM caruM nirvapati tadenaM bfhaspatireva vAce
suvatyaTa yannEvAro Bavati brahma vE bfhaspatirete vE brahmaRA pacyante
yannIvArAstasmAnnEvAro Bavati



5.3.3.[6]

aTendrAya jyezWAya . hAyanAnAM caruM nirvapati tadenamindra eva jyezWo
jyEzWyamaBi pariRayatyaTa yadDAyanAnAM BavatyatizWA vA etA ozaDayo
yadDAyanA atizWo vA indrastasmAdDAyanAnAM Bavati



5.3.3.[7]

aTa rudrAya paSupataye . rOdraM gAveDukaM caruM nirvapati tadenaM rudra eva
paSupatiH paSuByaH suvatyaTa yadgAveDuko Bavati vAstavyo vA eza devo vAstavyA
gaveDukAstasmAdgAveDuko Bavati



5.3.3.[8]

aTa mitrAya satyAya . nAmbAnAM caruM nirvapati tadenaM mitra eva satyo brahmaRe
suvatyaTa yannAmbAnAM Bavati varuRyA vA etA ozaDayo yAH kfzwe jAyante'TEte
mEtrA yannAmbAstasmAnnAmbAnAM Bavati



5.3.3.[9]

aTa varuRAya Darmapataye . vAruRaM yavamayaM caruM nirvapati tadenaM varuRa
eva DarmapatirDarmasya patiM karoti paramatA vE sA yo Darmasya patirasadyo hi
paramatAM gacati taM hi Darma upayanti tasmAdvaruRAya Darmapataye



5.3.3.[10]

aTAgnIzomIyena puroqASena pracarati . tasyAnizwa eva
svizwakfdBavatyaTEtErhavirBiH pracarati yadEtErhavirBiH pracarati



5.3.3.[11]

aTEnaM dakziRe bAhAvaBipadya japati . savitA tvA savAnAM
suvatAmagnirgfhapatInAM somo vanaspatInAM bfhaspatirvAca indro jyEzWyAya
rudraH paSuByo mitraH satyo varuRo DarmapatInAm


5.3.3.[12]

imaM devAH . asapatnaM suvaDvamitImaM devA aBrAtfvyaM suvaDvamityevEtadAha
mahate kzatrAya mahate jyEzWyAyeti nAtra tirohitamivAsti mahate jAnarAjyAyeti
mahate janAnAM rAjyAyetyevEtadAhendrasyendriyAyeti vIryAyetyevEtadAha
yadAhendrasyendriyAyetImamamuzyE putramamuzyE putramiti tadyadevAsya
janma tata evEtadAhAsyE viSa iti yasyE viSo rAjA Bavatyeza vo'mI rAjA somo
'smAkaM brAhmaRAnAM rAjeti tadasmA idaM sarvamAdyaM karoti
brAhmaRamevApodDarati tasmAdbrAhmaRo'nAdyaH somarAjA hi Bavati



5.3.3.[13]

etA ha vE devAH savasyeSate . tasmAddevasvo nAma tadenametA eva devatAH suvate
tABiH sUtaH SvaH sUyate



5.3.3.[14]

tA vE dvinAmnyo Bavanti . dvandvaM vE vIryaM vIryavatyaH suvAntA iti
tasmAddvinAmnyo Bavanti



5.3.3.[15]

aTAhAgnaye svizwakfte'nubrUhIti . tadyadantareRAhutI etatkarma kriyata eza vE
prajApatirya eza yajYastAyate yasmAdimAH prajAH prajAtA etamvevApyetarhyanu
prajAyantetadenaM maDyata evEtasya prajApaterdaDAti maDyataH suvati
tasmAdantareRAhutI etatkarma kriyata ASrAvyAhAgnaye svizwakfte prezyeti vazawkfte
juhoti



5.3.4.[1]

sa vA apaH samBarati . tadyadapaH samBarati vIryaM vA Apo
vIryamevEtadrasamapAM samBarati



5.3.4.[2]

Odumbare pAtre . annaM vA Urgudumbara Urjo'nnAdyasyAvarudDyE
tasmAdOdumbare pAtre



5.3.4.[3]

sa sArasvatIreva praTamA gfhRAti . apo devA maDumatIragfBRannityapo devA
rasavatIragfhRannityevEtadAhorjasvatI rAjasvaScitAnA iti rasavatIrityevEtadAha
yadAhorjasvatIriti rAjasvaScitAnA iti yAH prajYAtA rAjasva ityevEtadAha
yABirmitrAvaruRAvaByaziYcannityetABirhi
mitrAvaruRAvaByaziYcanyABirindramanayannatyarAtIrityetABirhIndraM nAzwrA
rakzAMsyatyanayaMstABiraBizin=cati vAgvE sarasvatI
vAcEvEnametadaBiziYcatyetA vA ekA ApastA evEtatsamBarati



5.3.4.[4]

aTADvaryuH . caturgfhItamAjyaM gfhItvApo'ByavEti tadyA UrmI vyardataH paSO
vA puruze vAByavete tO gfhRAti



5.3.4.[5]

sa yaH prANgudardati . taM gfhRAti vfzRa Urmirasi rAzwradA me dehi svAhA vfzRa
Urmirasi rAzwradA rAzwramamuzmE dehIti



5.3.4.[6]

aTa yaH pratyaNNudardati . taM gfhRAti vfzaseno'si rAzwradA rAzwraM me dehi svAhA
vfzaseno'si rAzwradA rAzwramamuzmE dehIti tABiraBiziYcati vIryaM vA
etadapAmudardati paSO vA puruze vAByavete vIryeREvEnametadaBiziYcatyetA vA
ekA ApastA evEtatsamBarati



5.3.4.[7]

aTa syandamAnA gfhRAti . arTeta sTa rAzwradA rAzwraM me datta svAhArTeta sTa
rAzwradA rAzwramamuzmE datteti tABiraBiziYcati vIryeRa vA etAH syandante
tasmAdenAH syandamAnA na kiMcana pratiDArayate vIryeREvEnametadaBiziYcatyetA
vA ekA ApastA evEtatsamBarati



5.3.4.[8]

aTa yAH syandamAnAnAM pratIpaM syandante . tA gfhRAtyojasvatI sTa rAzwradA
rAzwraM me datta svAhOjasvatI sTa rAzwradA rAzwramamuzmE datteti
tABiraBiziYcati vIryeRa vA etAH syandamAnAnAM pratIpaM syandante
vIryeREvEnametadaBiziYcatyetA vA ekA ApastA evEtatsamBarati



5.3.4.[9]

aTApayatIrgfhRAti . ApaH parivAhiRI sTa rAzwradA rAzwramamuzmE datteti
tABiraBiziYcatyetasyE vA ezApacidyEzEva punarBavatyapi ha vA
asyAnyarAzwrIyo rAzwre BavatyapyanyarAzwrIyamavaharate taTAsminBUmAnaM
daDAti BUmnEvEnametadaBiziYcatyetA vA ekA ApastA evEtatsamBarati


5.3.4.[10]

aTa nadIpatiM gfhRAti . apAM patirasi rAzwradA rAzwraM me dehi svAhApAM patirasi
rAzwradA rAzwramamuzmE dehIti tABiraBiziYcatyapAM vA eza
patiryannadIpatirviSAmevEnametatpatiM karotyetA vA ekA ApastA evEtatsamBarati



5.3.4.[11]

aTa nivezyaM gfhRAti . apAM garBo'si rAzwradA rAzwraM me dehi svAhApAM garBo
'si rAzwradA rAzwramamuzmE dehIti tABiraBiziYcati garBaM vA etadApa
upanivezwante viSAmevEnametadgarBaM karotyetA vA ekA ApastA evEtatsamBarati



5.3.4.[12]

aTa yaH syandamAnAnAM sTAvaro hrado Bavati . pratyAtApe tA gfhRAti sUryatvacasa
sTa rAzwradA rAzwraM me datta svAhA sUryatvacasa sTa rAzwradA rAzwramamuzmE
datteti tABiraBiziYcati varcasEvEnametadaBiziYcati
sUryatvacasamevEnametatkaroti varuRyA vA etA Apo Bavanti yAH syandamAnAnAM na
syandante varuRasavo vA eza yadrAjasUyaM tasmAdetABiraBiziYcatyetA vA ekA ApastA
evEtatsamBarati



5.3.4.[13]

aTa yA Atapati varzanti . tA gfhRAti sUryavarcasa sTa rAzwradA rAzwraM me datta
svAhA sUryavarcasa sTa rAzwradA rAzwramamuzmE datteti tABiraBiziYcati
varcasEvEnametadaBiziYcati sUryavarcasamevEnametatkaroti meDyA vA etA Apo
Bavanti yA Atapati varzantyaprAptA hImAM BavantyaTEnA gfhRAti
meDyamevEnametatkarotyetA vA ekA ApastA evEtatsamBarati



5.3.4.[14]

aTa vESantIrgfhRAti . mAndA sTa rAzwradA rAzwraM me datta svAhA mAndA sTa
rAzwradA rAzwramamuzmE datteti tABiraBiziYcati viSamevAsmA
etatsTAvarAmanapakramiRIM karotyetA vA ekA ApastA evEtatsamBarati



5.3.4.[15]

aTa kUpyA gfhRAti . vrajakzita sTa rAzwradA rAzwraM me datta svAhA vrajakzita
sTa rAzwradA rAzwramamuzmE datteti tABiraBiziYcati tadyA imAM pareRApastA
evEtatsamBaratyapAmu cEva sarvatvAya tasmAdetABiraBiScatyetA vA ekA ApastA
evEtatsamBarati



5.3.4.[16]

aTa pruzvA gfhRAti . vASA sTa rAzwradA rAzwraM me datta svAhA vASA sTa rAzwradA
rAzwramamuzmE datteti
tABiraBiziYcatyannAdyenEvEnametadaBiziYcatyannAdyamevAsminnetaddaDAtId
aM vA asAvAditya udyanneva yaTAyamagnirnirdahedevamozaDIrannAdyaM nirdahati
tadetA Apo'ByavayatyaH Samayanti na ha vA ihAnnAdyaM pariSizyate yadetA Apo
nAByaveyurannAdyenEvEnametadaBiziYcatyetA vA ekA ApastA evEtatsamBarati



5.3.4.[17]

aTa maDu gfhRAti . SavizwA sTa rAzwradA rAzwraM me datta svAhA SavizWA sTa
rAzwradA rAzwramamuzmE datteti tABiraBiziYcatyapAM cEvEnametadozaDInAM
ca rasenABiziYcatyetA vA ekA ApastA evEtatsamBarati



5.3.4.[18]

aTa gorvijAyamAnAyA ulbyA gfhRAti . Sakvaro sTa rAzwradA rAzwraM me datta svAhA
SakvarI sTa rAzwradA rAzwramamuzmE datteti tABiraBiziYcati
paSuBirevEnametadaBiziYcatyetA vA ekA ApastA evEtatsamBarati



5.3.4.[19]

aTa payo gfhRAti . janaBfta sTa rAzwradA rAzwraM me datta svAhA janaBfta sTa
rAzwradA rAzwramamuzmE datteti tABiraBiziYcati
paSuBirevEnametadaBiziYcatyetA vA ekA ApastA evEtatsamBarati



5.3.4.[20]

aTa GftaM gfhRAti . viSvaBfta sTa rAzwradA rAzwraM me datta svAhA viSvaBfta
sTa rAzwradA rAzwramamuzmE datteti tABiraBiziYcati
paSUnAmevEnametadrasenABiziYcatyetA vA ekA ApastA evEtatsamBarati



5.3.4.[21]

aTa marIcIH . aYjalinA saMgfhyApisfjatyApaH svarAja sTa rAzwradA rAzwramamuzmE
dattetyetA vA ApaH svarAjo yanmarIcayastA yatsyandanta ivAnyo'nyasyA evEtacriyA
atizWamAnA uttarADarA iva Bavantyo yanti svArAjyamevAsminnetaddaDAtyetA vA
ekA ApastA evEtatsamBarati



5.3.4.[22]

tA vA etAH . saptadaSApaH samBarati saptadaSo vE prajApatiH
prajApatiryajYastasmAtsaptadaSApaH samBarati



5.3.4.[23]

zoqaSa tA Apo yA aBijuhoti . zoqaSAhutIrjuhoti tA dvAtriMSaddvayIzu na juhoti
sArasvatIzu ca marIcizu ca tAScatustriMSattrayastriMSadvE devAH
prajApatiScatustriMSastadenaM prajApatiM karoti



5.3.4.[24]

aTa yadDutvAhutvA gfhRAti . vajro vA AjyaM vajreREvEtadAjyena spftvAspftvA
svIkftya gfhRAti



5.3.4.[25]

aTa yatsArasvatIzu na juhoti . vAgvE sarasvatI vajra AjyaM nedvajreRAjyena vAcaM
hinasAnIti tasmAtsArasvatIzu na juhoti



5.3.4.[26]

aTa yanmarIcizu na juhoti . nedanadDevEtAmAhutiM juhavAnIti tasmAnmarIcizu
na juhoti



5.3.4.[27]

tAH sArDamOdumbare pAtre samavanayati . maDumatIrmaDumatIBiH
pfcyantAmiti rasavatI rasavatIBiH pfcyantAmityevEtadAha mahi kzatraM kzatriyAya
vanvAnA iti tatparo'kzaM yajamAnAyASizamASAste yadAha mahi kzatraM kzatriyAya
vanvAnA iti



5.3.4.[28]

tA agreRa mEtrAvaruRasya DizRyaM sAdayati . anADfzwAH sIdata sahOjasa
ityanADfzwAH sIdata rakzoBirityevEtadAha sahOjasa iti savIryA ityevEtadAha mahi
kzatraM kzatriyAya daDatIriti tatpratyakzaM kzatraM yajamAnAyASizamASAste
yadAha mahi kzatraM kzatriyAya daDatIriti



5.3.5.[1]

taM vE mADyadine savane'BiziYcati . eza vE prajApatirya eza yajYastAyate
yasmAdimAH prajAH prajAtA etamvevApyetarhyanu prajAyante tadenaM maDyata
evEtasya prajApaterdaDAti maDyataH suvati



5.3.5.[2]

agfhIte mAhendre . eza vA indrasya nizkevalyo graho yanmAhendro
'pyasyEtannizkevalyameva stotraM nizkevalyaM Sastramindro vE yajamAnastadenaM
sva evAyatane'BiziYcati tasmAdagfhIte mAhendre



5.3.5.[3]

agreRa mEtrAvaruRasya DizRyam . SArdUlacarmopastfRAti somasya tvizirasIti yatra
vE soma indramatyapavata sa yattataH SArdUlaH samaBavattena somasya
tvizistasmAdAha somasya tvizirasIti taveva me tvizirBUyAditi SArdUlatvizi

mevAsminnetaddaDAti tasmAdAha taveva me tvizirBUyAditi



5.3.5.[4]

aTa pArTAni juhoti . pfTA ha vE vEnyo manuzyARAM praTamo'Bizizice so
'kAmayata sarvamannAdyamavarunDIyeti tasmA etAnyajuhavuH sa idaM
sarvamannAdyamavaruruDe'pi ha smAsmA AraRyAnpaSUnaBihvayantyasAvehi rAjA tvA
pakzyata iti taTedaM tarvamannAdyamavaruruDe sarvaM ha vA
annAdyamavarundDe yasyEvaM viduza etAni hUyante



5.3.5.[5]

tAni vE dvAdaSa Bavanti . dvAdaSa vE mAsAH saMvatsarasya tasmAddvAdaSa Bavanti



5.3.5.[6]

zawpurastAdaBizekasya juhoti . zaquparizwAttadenaM maDyata evEtasya
prajApaterdaDAti maDyataH suvati



5.3.5.[7]

sa yAni purastAdaBizekasya juhoti . bfhaspatistezAmuttamo BavatyaTa
yAnyuparizwAdaBizekasya juhotIndrastezAM praTamo Bavati brahma vE
bfhaspatirindriyaM vIryamindra etAByAmevEnametadvIryAByAmuBayataH
paribfMhati



5.3.5.[8]

sa juhoti . yAni purastAdaBizekasya juhotyagnaye svAheti tejo vA
agnistejasEvEnametadaBiziYcati somAya svAheti kzatraM vE somaH
kzatreREvEnametadaBiziYcati savitre svAheti savitA vE devAnAM prasavitA
savitfprasUta evEnametadaBiziYcati sarasvatyE svAheti vAgvE sarasvatI
vAcEvEnametadaBiziYcati pUzRe svAheti paSavo vE pUzA
paSuBirevEnametadaBiziYcati bfhaspataye svAheti brahma vE
bfhaspatirbrahmaREvEnametadaBiziYcatyetAni purastAdaBizekasya juhoti
tAnyetAnyagninAmAnItyAcakzate



5.3.5.[9]

aTa juhoti . yAnyuparizwAdaBizekasya juhotIndrAya svAheti vIrya vA indro
vIryeREvEnametadaBiziYcati GozAya svAheti vIryaM vE Gozo
vIryeREvEnametadaBiziYcati SlokAya svAheti vIryaM vE Sloko
vIryeREvEnametadaBiziYcatyaMSAya svAheti vIryaM vA aMSo
vIryeREvEnametadaBiziYcati BagAya svAheti vIryaM vE BAgo
vIryeREvEnametadaBiziYcatyaryamRe svAheti tadenamasya sarvasyAryamaRaM
karotyetAnyuparizwAdaBizekasya juhoti tAnyetAnyAdityanAmAnItyAcakzate



5.3.5.[10]

agreRa mEtrAvaruRasya DizRyam . aBizecanIyAni pAtrARi Bavanti yatrEtA Apo
'BizecanIyA Bavanti



5.3.5.[11]

pAlASaM Bavati . tena brAhmaRo'BiziYcati brahma vE palASo
brahmaREvEnametadaBiziYcati



5.3.5.[12]

OdumbaraM Bavati . tena svo'BiziYcatyannaM vA Urgudumbara UrgvE svaM
yAvadvE puruzasya svaM Bavati nEva tAvadaSanAyati tenorkzvaM
tasmAdOdumbareRa svo'BiziYcati



5.3.5.[13]

nEyagroDapAdaM Bavati . tena mitryo rAjanyo'BiziYcati padBirvE nyagroDaH
pratizWito mitreRa vE rAjanyaH pratizWitastasmAnnEyagroDapAdena mitryo
rAjanyo'BiziYcati



5.3.5.[14]

ASvatTaM Bavati . tena vESyo'BiziYcati sa yadevAdo'SvatTe tizWata indro
maruta upAmantrayata tasmAdASvatTena vESyo'BiziYcatyetAnyaBizecanIyAni
pAtrARi Bavanti



5.3.5.[15]

aTa pavitre karoti . pavitre sTo vEzRavyAviti so'sAveva banDustayorhiraRyam
pravayati tAByAmetA aBizecanIyA apa utpunAti tadyadDiraRyam
pravayatyamftamAyurhiraRyaM tadA svamftamAyurdaDAti tasmAdDiraRyaM pravayati



5.3.5.[16]

sa utpunAti . saviturvaH prasava utpunAmyacidreRa pavitreRa sUryasya raSmiBiriti so
'sAveva banDuraniBfzwamasi vAco banDustapojA ityanADfzwA sTa
rakzoBirityevEtadAha yadAhAniBfzwamasIti vAco banDuriti yAvadvE prARezvApo
Bavanti tAvadvAcA vadati tasmAdAha vAco banDuriti



5.3.5.[17]

tapojA iti . agnirvE DUmo jAyate DUmAdaBramaBrAdvfzwiragnervA etA jAyante
tasmAdAha tapojA iti



5.3.5.[18]

somasya dAtramasIti . yadA vA enametABiraBizuRvantyaTAhutirBavati tasmAdAha
somasya dAtramasIti svAhA rAjasva iti tadenAH svAhAkAreREvotpunAti



5.3.5.[19]

tA etezu pAtrezu vyAnayati . saDamAdo dyumninIrApa etA ityanatimAninya
ityevEtadAha yadAha saDamAda iti dyumninIrApa etA iti vIryavatya
ityevEtadAhAnADfzwA apasyo vasAnA ityanADfzwA sTa rakzoBirityevEtadAha
yadAhAnADfzwA apasyo vasAnA iti pastyAsu cakre varuRaH saDasTamiti viSo vE
pastyA vikzu cakre varuRaH pratizWAmityevEtadAhApAM SiSurmAtftamAsvantariti



5.3.5.[20]

aTEnaM vAsAMsi pariDApayati . tattArpyamiti vAso Bavati tasmintsarvARi yajYarUpARi
nizyUtAni Bavanti tadenaM pariDApayati kzatrasyolbamasIti tadyadeva
kzatrasyolbaM tata evEnametajjanayati


5.3.5.[21]

aTEnaM pARqvaM pariDApayati . kzatrasya jarAyvasIti tadyadeva kzatrasya jarAyu
tata evEnametajjanayati



5.3.5.[22]

aTADIvAsaM pratimuYcati . kzatrasya yonirasIti tadyEva kzatrasya yonistasyA
evEnametajjanayati



5.3.5.[23]

aTozRIzaM saMhftya . purastAdavagUhati kzatrasya nABirasIti tadyEva kzatrasya
nABistAmevAsminnetaddaDAti



5.3.5.[24]

tadDEke . samantaM parivezwayanti nABirvA asyEzA samantaM vA iyaM nABiH
paryetIti vadantastadu taTAna kuryAtpurastAdevAvagUhetpurastAdDIyaM
nABistadyadenaM vAsAMsi pariDApayati janayatyevEnametajjAtamaBiziYcAnIti
tasmAdenaM vAsAMsi pariDApayati



5.3.5.[25]

tadDEke . nidaDatyetAni vAsAMsyaTEnaM punardIkzitavasanaM pariDApayanti
tadu taTA na kuryAdaNgAni vA asya janUrvAsAMsyaNgErhEnaM sajanvA tanvA
vyarDayanti varuRyaM dIkzitavasanaM sa etezAmevEkaM vAsasAM paridaDIta
tadenamaNgErjanvA tanvA samarDayati varuRyaM dIkzitavasanaM tadenaM
varuRyAddIkzitavasanAtpramuYcati



5.3.5.[26]

sa yatrAvaBfTamaByavEti . tadetadaByavaharanti tatsaloma kriyate sa
etezAmevEkaM vAsasAM pariDAyodEti tAni vaSAyE vA vapAyAM hutAyAM
dadyAdudavasAnIyAyAM vezwO



5.3.5.[27]

aTa DanuraDitanoti . indrasya vArtraGnamasIti vArtraGnaM vE Danurindro vE
yajamAno dvayena vA eza indro Bavati yacca kzatriyo yadu ca
yajamAnastasmAdAhendrasya vArtraGnamasIti


5.3.5.[28]

aTa bAhU vimArzwi . mitrasyAsi varuRasyAsIti bAhvorvE DanurbAhuByAM vE rAjanyo
mEtrAvaruRastasmAdAha mitrasyAsi varuRasyAsIti tadasmE prayacati tvayAyaM vftram
baDediti tvayAyaM dvizantaM BrAtfvyaM baDedityevEtadAha



5.3.5.[29]

aTAsmE tisra izUH prayacati . sa yayA praTamayA samarpaRena parABinatti sEkA
seyaM pfTivI sEzA dfbA nAmATa yayA vidDaH SayitvA jIvati vA mriyate vA sA
dvitIyA tadidamantarikzaM sEzA rujA nAmATa yayApEva rADnoti sA tftIyA sAsO
dyOH sEzA kzumA nAmEtA hi vE tisra izavastasmAdasmE tisra izUH prayacati



5.3.5.[30]

tAH prayacati . pAtEnaM prAYcaM pAtEnaM pratyaYcaM pAtEnaM tiryaYcaM digByaH
pAteti tadasmE sarvA eva diSo'SaravyAH karoti tadyadasmE DanuH prayacati vIryaM
vA etadrAjanyasya yadDanurvIryavantamaBiziYcAnIti tasmAdvA asmA AyuDam
prayacati



5.3.5.[31]

aTEnamAvido vAcayati . AvirmaryA ityaniruktaM prajApatirvA aniruktastadenam
prajApataya Avedayati so'smE savamanumanyate tenAnumataH sUyate



5.3.5.[32]

Avitto agnirgfhapatiriti . brahma agnistadenaM brahmaRa Avedayati tadasmE
savamanumanyate tenAnumataH sUyate



5.3.5.[33]

Avitto indro vfdDaSravA iti . kzatraM vA indrastadenaM kzatrAyAvedayati tadasmE
savamanumanyate tenAnumataH sUyate



5.3.5.[34]

AvittO mitrAvaruRO DftavratAviti . prARodAnO vE mitrAvaruRO tadenam
prARodAnAByAmAvedayati tAvasmE savamanumanyete tAByAmanumataH sUyate



5.3.5.[35]

AvittaH pUzA viSvavedA iti . paSavo vE pUzA tadenaM paSuBya Avedayati te'smE
savamanumanyante tEranumataH sU



5.3.5.[36]

Avitte dyAvApfTivI viSvaSamBuvAviti . tadenamAByAM dyAvApfTivIByAmAvedayati
te asmE savamanumanyete tAByAmanumataH sUyate



5.3.5.[37]

AvittAditiruruSarmeti . iyaM vE pfTivyaditistadenamasmE pfTivyA Avedayati sAsmE
savamanumanyate tayAnumataH sUyate tadyABya evEnametaddevatABya Avedayati tA
asmE savamanumanyante tABiranumataH sUyate



5.4.1.[1]

keSavasya puruzasya . lohAyasamAsya AviDyatyavezwA dandaSUkA iti sarvAnvA eza
mftyUnatimucyate sarvAnbaDAnyo rAjasUyena yajate tasya jarEva mftyurBavati
tadyo mftyuryo baDastamevEtadatinayati yaddandaSUkAn



5.4.1.[2]

aTa yatkeSavasya puruzasya . na vA eza strI na pumAnyatkeSavaH puruzo yadaha
pumAstena na strI yadu keSavasteno na pumAnnEtadayo na hiraRyaM yallohAyasaM
nEte krimayo nAkrimayo yaddandaSUkA aTa yallohAyasaM Bavati lohitA iva hi
dandaSUkAstasmAtkeSavasya puruzasya



5.4.1.[3]

aTEnaM diSaH samArohayati . prAcImAroha gAyatrI tvAvatu raTantaraM sAma
trivftstomo vasanta fturbrahma draviRam



5.4.1.[4]

dakziRAmAroha . trizwuptvAvatu bfhatsAma paYcadaSa stomo grIzma ftuH kzatraM
draviRam



5.4.1.[5]

pratIcImAroha . jagatI tvAvatu vErUpaM sAma saptadaSa stomo varzA fturviq
draviRam



5.4.1.[6]

udIcImAroha . anuzwuptvAvatu vErAjaM sAmEkaviMSa stomaH SaradftuH PalaM
draviRAm



5.4.1.[7]

UrDvAmAroha . paNktistvAvatu SAkvararEvate sAmanI triRavatrayastriMSO stomO
hemantaSiSirAvftU varco draviRamiti



5.4.1.[8]

tadyadenaM diSaH samArohayati . ftUnAmevEtadrUpamftUnevEnametatsaMvatsaraM
samArohayati sa ftUntsaMvatsaraM samAruhya sarvamevedamuparyupari
BavatyarvAgEvAsmAdidaM sarvaM Bavati



5.4.1.[9]

SArdUlacarmaRo jaGanArDe . sIsaM nihitaM Bavati tatpadA pratyasyati pratyastaM
namuceH Sira iti namucirha vE nAmAsura Asa tamindro nivivyADa tasya padA Siro
'BitazWO sa yadaBizWita udabAData sa ucvaNkastasya padA SiraH praciceda tato
rakzaH samaBavattadDa smEnamanuBAzate kva gamizyasi kva me mokzyasa iti



5.4.1.[10]

tatsIsenApajaGAna . tasmAtsIsaM mfdu sftajavaM hi sarveRa hi vIryeRApajaGAna
tasmAdDiraRyarUpaM sanna kiyaccanArhati sftajavaM hi sarveRa hi vIryeRApajaGAna
tadvE sa tannAzwrA rakzAMsyapajaGAna taTo evEza etannAzwrA rakzAMsyato
'pahanti



5.4.1.[11]

aTEnaM SArdUlacarmArohayati . somasya tvizirasIti yatra vE soma indramatyapavata
sa yattataH SArdUlaH samaBavattena somasya tvizistasmAdAha somasya tvizirasIti
taveva me tvizirBUyAditi SArdUlatvizimevAsminnetaddaDAti tasmAdAha taveva me
tvizirBUyAditi



5.4.1.[12]
aTa rukmamaDastAdupAsyati . mftyoH pAhItyamftamAyurhiraRyaM tadamfta Ayuzi
pratitizWati



5.4.1.[13]

aTa rukmaH SatavitfRo vA Bavati . navavitfRo vA sa yadi SatavitfRaH SatAyurvA ayam
puruzaH SatatejAH SatavIryastasmAcatavitfRo yadyu navavitfRo naveme puruze
prARAstasmAnnavavitfRaH



5.4.1.[14]

tamuparizwAcIrzRo nidaDAti . ojo'si saho syamftamasItyamftamAyurhiraRyaM
tadasminnamftamAyurdaDAti tadyadrukmA uBayato Bavato'mftamAyurhiraRyaM
tadamftenEvEnametadAyuzoBayataH paribfMhati tasmAdrukmA uBayato BavataH



5.4.1.[15]

aTa bAhU udgfhRAti . hiraRyarUpA uzaso viroka uBAvindro udiTaH sUryaSca ArohataM
varuRa mitra gartaM tataScakzATAmaditiM ditiM ceti bAhU vE mitrAvaruRO
gartastasmAdAhArohataM varuRa mitra gartamiti tataScakzATAmaditiM ditiM ceti tataH
paSyataM svaM cAraRaM cetyevEtadAha



5.4.1.[16]

nEtenodgfhRIyAt . mitro'si varuRo'sItyevodgfhRIyAdbAhU vE mitrAvaruRO
bAhuByAM vE rAjanyo mEtrAvaruRastasmAnmitro'si varuRo'sItyevodgfhRIyAt



5.4.1.[17]

tadyadenamUrDvabAhumaBiziYcati . vIryaM vA etadrAjanyasya yadbAhU vIryaM vA
etadapAM rasaH samBfto Bavati yenEnametadaBiziYcati nenma idaM vIryaM
vIryamapAM rasaH samBfto bAhUvlinAditi tasmAdenamUrDvabAhumaBiziYcati



5.4.2.[1]

taM vE prAYcaM tizWantamaBiziYcati . purastAdbrAhmaRo'BiziYcatyaDvaryurvA
yo vAsya purohito Bavati paScAditare



5.4.2.[2]

somasya tvA dyumnenABiziYcAmIti . vIryeREtadAhAgnerBrAjaseti vIryeREvEtadAha
sUryasya varcaseti vIryeREvEtadAhendrasyendriyeReti vIryeREvEtadAha kzatrARAM
kzatrapatireDIti rAjYAmaDirAja eDItyevEtadAhAti didyUnpAhItIzavo vE didyava
izubaDamevEnametadatinayati tasmAdAhAti didyUnpAhIti



5.4.2.[3]

imaM devAH . asapatnaM suvaDvamitImaM devA aBrAtfvyaM suvaDvamityevEtadAha
mahate kzatrAya mahate jyEzWyAyeti nAtra tirohitamivAsti mahate jAnarAjyAyeti
mahate janAnAM rAjyAyetyevEtadAhendrasyendriyAyeti vIryAyetyevEtadAha
yadAhendrasyendriyAyetImamamuzya putramamuzyE putramiti tadyadevAsya
janma tata evEtadAhAsyE viSa iti yasyE viSo rAjA Bavatyeza vo'mI rAjA somo
'smAkaM brAhmanAnAM rAjeti tadasmA idaM sarvamAdya karoti
brAhmaRamevApodDarati tasmAdbrAhmaRo'nAdyaH somarAjA hi Bavati



5.4.2.[4]

aTEtamaBizekam . kfzRavizARayAnuvimfzwe vIryaM vA etadapAM rasaH samBfto
Bavati yenEnametadaBiziYcatIdaM me vIryaM sarvamAtmAnamupaspfSAditi
tasmAdvA anuvimfzwe



5.4.2.[5]

so'nuvimfzwe . pra parvatasya vfzaBasya pfzWAditi yaTAyaM parvato'tizWAvA
yaTarzaBaH paSUnatizWAvEvaM vA eza idaM sarvamatitizWatyarvAgevAsmAdidaM
sarvaM Bavati yo rAjasUyena yajate tasmAdAha pra parvatasya vfzaBasya
pfzWAnnAvaScaranti svasica iyAnAH tA AvavftrannaDarAgudaktA ahiM buDnyamanu
rIyamARA iti



5.4.2.[6]

aTEnamantareva SArdUlacarmaRi vizRukramAnkramayati . vizRorvikramaRamasi
vizRorvikrAntamasi vizRoH krAntamasItIme vE lokA vizRorvikramaRaM
vizRorvikrAntaM vizRoH krAntaM tadimAneva lokAntsamAruhya
sarvamevedamuparyupari BavatyarvAgevAsmAdidaM sarvaM Bavati



5.4.2.[7]

aTa brAhmaRasya pAtre . saMsravAntsamavanayati tadbrAhmaRaM rAjAnamanu yaSaH
karoti tasmAdbrAhmaRo rAjAnamanu yaSaH



5.4.2.[8]

tadyo'sya putraH priyatamo Bavati . tasmA etatpAtraM prayacatIdaM me'yaM
vIryaM putro'nusaMtanavaditi



5.4.2.[9]

aTa pratiparetya gArhapatyamanvArabDe juhoti . prajApate na tvadetAnyanyo viSvA
rUpARi pari tA baBUva yatkAmAste juhumastanno astvayamamuzya piteti tadyaH
putrastaM pitaraM karoti yaH pitA taM putraM tadenayorvIrye vyatizajatyasAvasya
piteti tadyaH pitA taM pitaraM karoti yaH putrastaM putraM tadenayorvIrye vyatizajya
punareva yaTAyaTaM karoti vayaM syAma patayo rayIRAM svAhetyASIrevEzEtasya
karmaRa ASizamevEtadASAste



5.4.2.[10]

aTa ya eza saMsravo'tirikto Bavati tamAgnIDrIye juhotyatirikto vA eza saMsravo
Bavatyatirikta AgnIDrIyo gArhapatye havIMzi SrapayantyAhavanIye juhvatyaTEzo
'tiriktaMtadatirikta evEtadatiriktaM daDAtyuttarArDe juhotyeza hyetasya devasya
diktasmAduttarArDe juhoti sa juhoti rudra yatte krivi paraM nAma
tasminhutamasyamezwamasi svAheti



5.4.3.[1]

tadyo'sya svo Bavati . tasya SataM vA paraHSatA vA gA uttareRAhavanIyaM sTApayati
tadyadevaM karoti



5.4.3.[2]

varuRAdDa vA aBizizicAnAt . indriyaM vIryamapacakrAma SaSvadya ezo'pAM rasaH
samBfto Bavati yenEnametadaBiziYcati so'syendriyaM vIryaM nirjaGAna
tatpaSuzvanvavindattasmAtpaSavo yaSo yadezvanvavindattatpaSuzvanuvidyendriyaM
vIryaM punarAtmannaDatta taTo evEza etannAhEvAsmAnnvindriyaM
vIryamapakrAmati varuRasavo vA eza yadrAjasUyamiti varuRo karoditi tvevEza
etatkaroti



5.4.3.[3]

aTa raTamupAvaharati . yadvE rAjanyAtparAgBavati raTena vE tadanuyuNkte
tasmAdraTamupAvaharati



5.4.3.[4]

sa upAvaharati . indrasya vajro'sIti vajro vE raTa indro vE yajamAno dvayena vA
eza indro Bavati yacca kzatriyo yadu ca yajamAnastasmAdAhendrasya vajro'sIti


5.4.3.[5]

tamantarvedyaByavavartya yunakti . mitrAvaruRayostvA praSAstroH praSizA
yunajmIti bAhU vE mitrAvaruRO bAhuByAM vE rAjanyo mEtrAvaruRastasmAdAha
mitrAvaruRayostvA praSAstroH praSizA yunajmIti



5.4.3.[6]

taM caturyujaM yunakti . sa jaGanena sado'greRa SAlAM yenEva dakziRA yanti tena
pratipadyate taM jaGanena cAtvAlamagreRAgnIDramudyacati



5.4.3.[7]

tamAtizWati . avyaTAyE tvA svaDAyE tvetyanArtyE tvetyevEtadAha yadAhAvyaTAyE
tveti svaDAyE tveti rasAya tvetyevEtadAhArizWo arjuna ityarjuno ha vE nAmendro
yadasya gahyaM nAma dvayena vA eza indro Bavati yacca kzatriyo yadu ca
yajamAnastasmAdAhArizwo arjuna iti



5.4.3.[8]

aTa dakziRAyugyamupArzati . marutAM prasavena jayeti viSo vE maruto viSA vE
tatkzatriyo jayati yajjigIzati tasmAdAha marutAM prasavena jayeti



5.4.3.[9]

aTa maDye gavAmudyacati . ApAma manaseti manasA vA idaM sarvamAptaM
tanmanasEvEtatsarvamApnoti tasmAdAhApAma manaseti



5.4.3.[10]

aTa DanurArtnyA gAmupaspfSati . samindriyeRetIndriyaM vE vIryaM gAva
indriyamevEtadvIryamAtmanDatte'TAha jinAmImAH kurva imA iti



5.4.3.[11]

tadyatsvasya gozUdyacati . yadvE puruzAtparAgBavati yaSo vA kiMcidvA svaM
hEvAsya tatpratamAmivAByapakrAmati tatsvAdevEtadindriyaM vIryam
punarAtmanDatte tasmAtsvasya gozUdyacati



5.4.3.[12]
tasmE tAvanmAtrIrvA BUyasIrvA pratidadAti . na vA eza krUrakarmaRe Bavati
yadyajamAnaH krUramiva vA etatkaroti yadAha jinAmImAH kurva imA iti taTo
hAsyEtadakrUraM kftaM Bavati tasmAttAvanmAtrIrvA BUyasIrvA pratidadAti



5.4.3.[13]

aTa dakziRAnAyacati . so'greRa yUpaM dakziRena vediM yenEva dakziRA yanti tena
pratipadyate taM jaGanena sado'greRa SAlAmudyacati



5.4.3.[14]

mA na indra te vayaM turAzAw . ayuktAso abrahmatA vidasAma tizWA raTamaDi yaM
vajrahastA raSmIndeva yamase svaSvAnityudyacatyevEtayABISavo vE
raSmayastasmAdAhA raSmIndeva yamase svaSvAnityaTa raTavimocanIyAni juhoti
prIto raTo vimucyAtA iti tasmAdraTavimocanIyAni juhoti



5.4.3.[15]

sa juhoti . agnaye gfhapataye svAheti sa yadevAgneyaM raTasya tadevEtena prIRAti
vahA vA AgneyA raTasya vahAnevEtena prIRAti SrIrvE gArhapataM yAvatoyAvata Izwe
tacriyamevAsyEtadgArhapataM rAjyamaBivimucyate



5.4.3.[16]

somAya vanaspataye svAheti . dvayAni vE vAnaspatyAni cakrARi raTyAni cAnasAni ca
teByo nvevEtaduBayeByo'rizwiM kurute somo vE vanaspatiH sa yadeva
vAnaspatyaM raTasya tadevEtena prIRAti dArURi vE vAnaspatyAni raTasya
dArURyevEtena prIRAti kzatraM vE somaH kzatramevAsyEtadrAjyamaBivimucyate



5.4.3.[17]

marutAmojase svAheti . sa yadeva mArutaM raTasya tadevEtena prIRAti catvAro'SvA
raTaH paYcamo dvO savyazWfsAraTI te sapta saptasapta va mAruto gaRaH
sarvamevEtena raTaM prIRAti viSo vE maruto viSamevAsyEtadrAjyamaBivimucyate



5.4.3.[18]

indrasyendriyAya svAheti . sa yadevEndraM raTasya tadevEtena prIRAti savyazWA vA
Endro raTasya savyazWAramevEtena prIRAtIndriyaM vE vIryamindra
indriyamevAsyEtadvIryaM rAjyamaBivimucyate



5.4.3.[19]

aTa vArAhyA upAnahA upamuYcate . agnO ha vE devA GftakumBaM praveSayAM
cakrustato varAhaH sambaBUva tasmAdvarAho meduro GftAdDi
samBUtastasmAdvarAhe gAvaH saMjAnate svamevEtadrasamaBisaMjAnate
tatpaSUnAmevEtadrase pratitizWati tasmAdvArAhyA upAnahA upamuYcate



5.4.3.[20]

aTemAM pratyavekzamARo japati . pfTivi mAtarmA mA hiMsIrmo ahaM tvAmiti
varuRAdDa vA aBizizicAnAtpfTivI biBayAM cakAra mahadvA ayamaBUdyo
'Byazeci yadvE mAyaM nAvadfRIyAditi varuRa u ha pfTivyE biBayAM cakAra yadvE
meyaM nAvaDUnvIteti tadanayEvEtanmitraDeyamakuruta na hi mAtA putraM hinasti
na putro mAtaram



5.4.3.[21]

varuRasavo vA eza yadrAjasUyam . pfTivyu hEtasmAdbiBeti mahadvA ayamaBUdyo
'Byazeci yadvE mAyaM nAvadfRIyAdityeza u hAsyE biBeti yadvE meyaM
nAvaDUnvIteti tadanayEvEtanmitraDeyaM kurute na hi mAtA putraM hinasti na
putro mAtaraM tasmAdevaM japati



5.4.3.[22]

so'vatizWati . haMsaH SucizadvasurantarikzasadDotA vedizadatiTirduroRasat .
nfzadvarasadftasadvyomasadabjA gojA ftajA adrijA ftaM bfhadityetAmaticandasaM
japannezA vE sarvARi candAMsi yadaticandAstaTEnaM pApmA nAnvavatizWati



5.4.3.[23]

taM na saMgrahItAnvavatizWet . nettaM lokamanvavatizWAdyaM suzuvARo
'nvavAsTAditi taM saraTameva raTavAhana AdaDati tato'vANapapravate taTA taM
lokaM nAnvavatizWati yaM suzuvARo'nvavAsTAt



5.4.3.[24]

uttareRAhavanIyaM pUrvAgnirudvfto Bavati . sa raTavAhanasya
dakziRamanvanuzyandaM SatamAnO pravfttAvAbaDnAti



5.4.3.[25]

OdumbarIM SAKAmupagUhati . tayoranyataramupaspfSatIyadasyAyurasyAyurmayi
Dehi yuNNasi varco mayi DehIti tadAyurvarca AtmanDatte


5.4.3.[26]

aTOdumbarIM SAKAmupaspfSati . UrgasyUrjaM mayi DehIti tadUrjamAtmanDatte
tasyEtasya karmaRa etAveva SatamAnO pravfttO dakziRA tO brahmaRe dadAti
brahmA hi yajYaM dakziRato'BigopAyati tasmAttO brahmaRe dadAti



5.4.3.[27]

agreRa mEtrAvaruRasya DizRyam . mEtrAvaruRI payasyA nihitA Bavati tAmasya bAhU
aByupAvaharatIndrasya vAM vIryakfto bAhU aByupAvaharAmIti paSUnAM vA eza raso
yatpayasyA tatpaSUnAmevAsyEtadrasaM bAhU aByupAvaharati tadyanmEtrAvaruRI
Bavati mitrAvaruRA u hi bAhU tasmAnmEtrAvaruRI Bavati



5.4.4.[1]

mEtrAvaruRyA payasyayA pracarati . tasyA anizwa eva svizwakfdBavatyaTAsmA
AsandImAharantyuparisadyaM vA eza jayati yo jayatyantarikzasadyaM
tadenamuparyAsInamaDastAdimAH prajA upAsate tasmAdasmA AsandImAharanti sEzA
KAdirI vitfRA Bavati yeyaM varDravyutA BaratAnAm



5.4.4.[2]

tAmagreRa . mEtrAvaruRasya DizRyaM nidaDAti syonAsi suzadAsIti
SivAmevEtacagmAM karoti



5.4.4.[3]

aTADIvAsamAstfRAti . kzatrasya yonirasIti tadyEva kzatrasya yonistAmevEtatkaroti



5.4.4.[4]

aTEnamAsAdayati . syonAmAsIda suzadAmAsIdeti SivAM SagmAmAsIdetyevEtadAha
kzatrasya yonimAsIdeti tadyEva kzatrasya yonistasyAmevEnametaddaDAti



5.4.4.[5]

aTAntarAMse'BimfSya japati . nizasAda Gftavrata iti Gftavrato vE rAjA na vA eza
sarvasmA iva vadanAya na sarvasmA iva karmaRe yadeva sADu vadedyatsADu
kuryAttasmE vA eza ca SrotriyaScEtO ha vE dvO manuzyezu GftavratO
tasmAdAha nizasAda Gftavrata iti varuRaH pastyAsveti viSo vE pastyA
vikzvetyevEtadAha sAmrAjyAya sukraturiti rAjyAyetyevEtadAha yadAha sAmrAjyAya
sukraturiti



5.4.4.[6]

aTAsmE paYcAkzAnpARAvAvapati aBiBUrasyetAste paYca diSaH kalpantAmityeza vA
ayAnaBiBUryatkalireza hi sarvAnayAnaBiBavati tasmAdAhABiBUrasItyetAsta paYca
diSaH kalpantAmiti paYca vE diSastadasmE sarvA eva diSaH kalpayati



5.4.4.[7]

aTEnaM pfzWatastUzRImeva daRqErGnanti . taM daRqErGnanto
daRqabaDamatinayanti tasmAdrAjAdaRqyo yadenaM daRqabaDamatinayanti



5.4.4.[8]

aTa varaM vfRIte . yaM ha vE kaM ca suzuvARo varaM vfRIte so'smE sarvaH
samfDyate tasmAdvaraM vfRIte



5.4.4.[9]

sa brahmannityeva praTamamAmantrayate . brahma praTamamaBivyAharARi
brahmaprasUtAM vAcaM vadAnIti tasmAdbrahmannityeva praTamamAmantrayate tvam
brahmAsItItaraH pratyAha savitAsi satyaprasava iti vIryamevAsminnetaddaDAti
savitArameva satyaprasavaM karoti



5.4.4.[10]

brahmannityeva dvitIyamAmantrayate . tvaM brahmAsItItaraH pratyAha varuRo'si
satyOjA iti vIryamevAsminnetaddaDAti varuRameva satyOjasaM karoti



5.4.4.[11]

brahmannityeva tftIyamAmantrayate . tvaM brahmAsItItaraH pratyAhendro'si viSOjA
iti vIryamevAsminnetaddaDAtIndrameva viSOjasaM karoti



5.4.4.[12]

brahmannityeva caturTamAmantrayate . tvaM brahmAsItItaraH pratyAha rudro'si
suSeva iti tadvIryARyevAsminnetatpUrvARi daDAtyaTEnametacamayatyeva tasmAdeza
sarvasyeSAno mfqayati yadenaM Samayati


5.4.4.[13]

brahmannityeva paYcamamAmantrayate . tvaM brahmAsItItaro'niruktaM pratyAha
parimitaM vE niruktaM tatparimitamevAsminnetatpUrvaM vIryaM
daDAtyaTAtrAniruktaM pratyAhAparimitaM vA aniruktaM
tadaparimitamevAsminnetatsarvaM vIryaM daDAti tasmAdatrAniruktaM pratyAha



5.4.4.[14]

aTa sumaNgalanAmAnaM hvayati . bahukAra Sreyaskara BUyaskareti ya evaMnAmA
Bavati kalyARamevEtanmAnuzyE vAco vadati



5.4.4.[15]

aTAsmE brAhmaRa sPyaM prayacati . aDvaryurvA yo vAsya purohito
BavatIndrasya vajro'si tena me raDyeti vajro vE sPyaH sa etena vajreRa brAhmaRo
rAjAnamAtmano'balIyAMsaM kurute yo vE rAjA brAhmaRAdabalIyAnamitreByo vE sa
balIyAnBavati tadamitreBya evEnametadbalIyAMsaM karoti



5.4.4.[16]

taM rAjA rAjaBrAtre prayacati . indrasya vajro'si tena me raDyeti tena rAjA
rAjaBrAtaramAtmano'balIyAMsaM kurute



5.4.4.[17]

taM rAjaBrAtA sUtAya vA sTapataye vA prayacati . indrasya vajro'si tena me raDyeti
tena rAjaBrAtA sUtaM vA sTapatiM vAtmano'balIyAMsaM kurute



5.4.4.[18]

taM sUto vA sTapatirvA grAmaRye prayacati . indrasya vajro'si tena me raDyeti tena
sUto vA sTapatirvA grAmaRyamAtmano'balIyAMsaM kurute



5.4.4.[19]

taM grAmaRIH sajAtAya prayacati . indrasya vajro'si tena me raDyeti tena grAmaRIH
sajAtamAtmano'balIyAMsaM kurute tadyadevaM samprayacante
netpApavasyasamasadyaTApUrvamasaditi tasmAdevaM samprayacante


5.4.4.[20]

aTa sajAtaSca pratiprasTAtA ca . etena saPyena pUrvAgnO Sukrasya
purorucADidevanaM kuruto'ttA vE Sukro'ttAramevEtatkurutaH



5.4.4.[21]

aTa manTinaH purorucA vimitaM viminutaH . Adyo vE manTI
tadattAramevEtatkftvATAsmA etadAdyaM janayatastasmAnmanTinaH purorucA vimitaM
viminutaH



5.4.4.[22]

aTADvaryuH . caturgfhItamAjyaM gfhItvADidevane hiraRyaM niDAya juhotyagniH
pfTurDarmaRaspatirjuzARo agniH pfTurDarmaRaspatirAjyasya vetu svAheti



5.4.4.[23]

aTAkzAnnivapati . svAhAkftAH sUryasya raSmiBiryataDvaM sajAtAnAm
maDyamezWyAyetyeza vA agniH pfTuryadaDidevanaM tasyEte'NgArA
yadakzAstamevEtena prIRAti tasya ha vA ezAnumatA gfhezu hanyate yo vA rAjasUyena
yajate yo vEtadevaM vedEtezvakzezvAha gAM dIvyaDvamiti pUrvAgnivAhO dakziRA



5.4.4.[24]

aTAhAgnaye svizwakfte'nubrUhIti . tadyadantareRAhutI etatkarma kriyata eza vE
prajApatirya eza yajYastAyate yasmAdimAH prajAH prajAtA etamvevApyetarhyanu
prajAyante tadenaM maDyata evEtasya prajApaterdaDAti maDyataH suvati
tasmAdantareRAhutI etatkarma kriyata ASrAvyAhAgniM svizwakftaM yajeti vazawkfte
juhoti



5.4.4.[25]

aTeqAmAdaDAti . upahUtAyAmiqAyAmapa upaspfSya mAhendraM grahaM gfhRAti
mAhendraM grahaM gfhItvA stotramupAkaroti taM stotrAya pramIvati sa upAvarohati so
'nte stotrasya Bavatyante Sastrasya



5.4.5.[1]

varuRAdDa vA aBizizicAnAdBargo'pacakrAma . vIryaM vE Barga eza
vizRuryajYaH so'smAdapacakrAma SaSvadya ezo'pAM rasaH samBfto Bavati
yenEnametadaBiziYcati so'sya BargaM nirjaGAna


5.4.5.[2]

tametABirdevatABiranusamasarpat . savitrA prasavitrA sarasvatyA vAcA tvazwrA rUpEH
pUzRaH paSuBirindreRAsme bfhaspatinA brahmaRA varuRenOjasAgninA tejasA somena
rAjYA vizRunEva daSamyA devatayAnvavindat



5.4.5.[3]

tadyadenametABirdevatABiranusamasarpat . tasmAtsaMsfpo nAmATa yaddaSame
'hanprasuto Bavati tasmAddaSapeyo'To yaddaSa daSEkEkaM camasamanuprasfptA
Bavanti tasmAdveva daSapeyaH



5.4.5.[4]

tadAhuH . daSa pitAmahAntsomapAntsaKyAya prasarpettaTo hAsya somapITamaSnute
daSapeyo hIti tadvE jyA dvO trInityeva pitAmahAntsomapAnvindanti tasmAdetA eva
devatAH saMKyAya prasarpet



5.4.5.[5]

etABirvE devatABirvaruRa etasya somapITamASnuta . taTo evEza etABireva
devatABiretasya somapITamaSnute tasmAdetA eva devatAH saMKyAya prasarpedaTa
yadEvEzodavasAnIyezwiH saMtizWata etasyABizecanIyasya



5.4.5.[6]

aTEtAni havIMzi nirvapati . sAvitraM dvAdaSakapAlaM vAzwAkapAlaM vA puroqASaM
savitA vE devAnAM prasavitA savitfprasUta eva tadvaruRo'nusamasarpattaTo evEza
etatsavitfprasUta evAnusaMsarpati tatrEkaM puRqarIkaM prayacati



5.4.5.[7]

aTa sArasvataM caruM nirvapati . vAgvE sarasvatI vAcEva tadvaruRo
'nusamasarpattaTo evEza etadvAcEvAnusaMsarpati tatrEkaM puRqarIkaM prayacati



5.4.5.[8]

aTa tvAzwraM daSakapAlaM puroqASaM nirvapati . tvazwA vE rUpARAmIzwe
tvazwrEva tadrUpErvaruRo'nusamasarpattaTo evEza etattvazwrEva
rUpEranusaMsarpati tatrEkaM puRqarIkaM prayacati


5.4.5.[9]

aTa pOzRaM caruM nirvapati . paSavo vE pUzA paSuBireva tadvaruRo
'nusamasarpattaTo evEza etatpaSuBirevAnusaMsarpati tatrEkaM puRqarIkam
prayacati



5.4.5.[10]

aTEndramekAdaSakapAlaM puroqASaM nirvapati . indriyaM vE vIryamindra
indriyeREva tadvIryeRa varuRo'nusamasarpattaTo evEza etadindriyeREva
vIryeRAnusaMsarpati tatrEkaM puRqarIkaM prayacati



5.4.5.[11]

aTa bArhaspatyaM caruM nirvapati . brahma vE bfhaspatirbrahmaREva tadvaruRo
'nusamasarpattaTo evEza etadbrahmaREvAnusaMsarpati tatrEkaM puRqarIkam
prayacati



5.4.5.[12]

aTa vAruRaM yavamayaM caruM nirvapati . sa yenEvOjasemAH prajA varuRo
'gfhRAttenEva tadojasA varuRo'nusamasarpatteno evEza tadojasAnusaMsarpati
tatrEkaM puRqarIkaM prayacati



5.4.5.[13]

upasado daSamyo devatAH . tatra paYca puRqarIkARyupaprayacati tAM
dvAdaSapuRqarIkAM sraja pratimuYcate sA dIkzA tayA dIkzayA dIkzate



5.4.5.[14]

aTa yaddvAdaSa Bavanti . dvAdaSa vE mAsAH saMvatsarasya sarvaM vE saMvatsaraH
sarveREvEnametaddIkzayati yAni puRqarIkARi tAni divo rUpaM tAni nakzatrARAM
rUpaM ye vaDakAste'ntarikzasya rUpaM yAni bisAni tAnyasyE tadenamezu
lokezvaDi dIkzayati



5.4.5.[15]

aTa rAjAnaM krItvA . dveDopanahya parivahanti tato'rDamAsandyAmAsAdya
pracaratyaTa ya ezo'rDo brahmaRo gfhe nihito Bavati
tamAsandyAmAsAdyAtiTyena pracarati yadAtiTyena pracaratyaTopasadBiH pracarati
yadopasadBiH pracarati


5.4.5.[16]

aTEtAni havIMzi nirvapati . AgneyamazwAkapAlaM puroqASaM sOmyaM caruM
vEzRavaM trikapAlaM vA puroqASaM caruM vA tena yaTezwyEvaM yajate



5.4.5.[17]

tadu taTA na kuryAt . hvalati vA eza yo yajYapaTAdetyeti vA eza yajYapaTAdya
upasatpaTAdeti tasmAdupasatpaTAdeva neyAt



5.4.5.[18]

sa yadagniM yajati . agninEvEtattejasAnusaMsarpatyaTa yatsomaM yajati
somenEvEtadrAjYAnusaMsarpatyaTa yadvizRuM yajati yajYo vE vizRustadyajYam
pratyakzamApnoti taM pratyakzamAptvAtmankurute



5.4.5.[19]

sa eza saptadaSo'gnizwomo Bavati . saptadaSo vE prajApatiH
prajApatiryajYastadyajYaM pratyakzamApnoti taM pratyakzamAptvAtmankurute



5.4.5.[20]

tasya dvAdaSa praTamagarBAH pazWOhyo dakziRA . dvAdaSa vE mAsAH
saMvatsarasya saMvatsaraH prajApatiH prajApatiryajYastadyajYaM pratyakzamApnoti
taM pratyakzamAptvAtmankurute



5.4.5.[21]

tAsAM dvAdaSa garBAH . tAScaturviMSatiScaturviMSatirvE saMvatsarasyArDamAsAH
saMvatsaraH prajApatiH prajApatiryajYastadyajYaM pratyakzamApnoti tam
pratyakzamAptvAtmankurute



5.4.5.[22]

tA brahmaRe dadAti . brahmA hi yajYaM dakziRato'BigopAyati tasmAttA brahmaRe
dadAti hiraRmayIM srajamudgAtre rukmaM hotre hiraRmayO
prAkASAvaDvaryuByAmaSvaM prastotre vaSAM mEtrAvaruRAyarzaBam
brAhmaRAcaMsine vAsasI nezwApotfByAmanyataratoyuktaM yavAcitamacAvAkAya
gAmagnIDe


5.4.5.[23]

tA vA etAH . dvAdaSa vA trayodaSa vA dakziRA Bavanti dvAdaSa vA vE trayodaSa vA
saMvatsarasya mAsAH saMvatsaraH prajApatiH prajApatiryajYastadyajYam
pratyakzamApnoti taM pratyakzamAptvAtmankurute



5.5.1.[1]

Agneyo'zwAkapAlaH puroqASo Bavati . taM pUrvArDa AsAdayatyEndra
ekAdaSakapAlaH puroqASo Bavati sOmyo vA carustaM dakziRArDa AsAdayati
vESvadevaScarurBavati taM paScArDa AsAdayati mEtrAvaruRI payasyA Bavati
tAmuttarArDa AsAdayati bArhaspatyaScarurBavati taM maDya AsAdayatyeza caruH
paYcabilastadyatpaYca havIMzi Bavanti tezAM paYca bilAni tasmAccaruH paYcabilo
nAma



5.5.1.[2]

tadyadetena rAjasUyayAjI yajate . yadevEnaM diSaH samArohayati
yadftUnyatstomAnyaccandAMsi tasmAdevEnametena nizkrIRAti sa yadDEtena
rAjasUyayAjI na yajetodvA ha mAdyetpra vA patettasmAdvA etena rAjasUyayAjI yajate



5.5.1.[3]

sa yadAgneyenAzwAkapAlena puroqASena pracarati . yadevEnaM prAcIM diSaM
samArohayati yadftUnyatstomAnyaccandAMsi tasmAdevEnametena nizkrIRAti
saMsravaM bArhaspatye carAvavanayati



5.5.1.[4]

aTa yadEndreREkAdaSakapAlena puroqASena pracarati . sOmyena vA caruRA
yadevEnaM dakziRAM diSaM samArohayati yadftUnyatstomAnyaccandAMsi
tasmAdevEnametena nizkrIRAti saMsravaM bArhaspatye carAvavanayati



5.5.1.[5]

aTa yadvESvadevena caruRA pracarati . yadevEnaM pratIcIM diSaM samArohayati
yadftUnyatstomAnyaccandAMsi tasmAdevEnametena nizkrIRAti saMsravaM bArhaspatye
carAvavanayati



5.5.1.[6]

aTa yanmEtrAvaruRyA payasyAyA pracarati . yadevEnamudIcIM diSaM samArohayati
yadftUnyatstomAnyaccandAMsi tasmAdevEnametena nizkrIRAti saMsravaM bArhaspatye
carAvavanayati tadyatsaMsravAnbArhaspatye carAvavanayati sarvata
evAsminnetadannAdyaM daDAti tasmAdu diSodiSa eva rAjYe'nnAdyamaBihriyate



5.5.1.[7]

aTa yadbArhaspatyena caruRA pracarati . yadevEnamUrDvAM diSaM samArohayati
yadftUnyatstomAnyaccandAMsi tasmAdevEnametena nizkrIRAti



5.5.1.[8]

sa ya eza Agneyo'zwAkapAlaH pUroqASo Bavati . tasya hiraRyaM dakziRAgneyo vA eza
yajYo Bavatyagne reto hiraRyaM tasmAdDiraRyaM dakziRA tadagnIDe dadAtyagnirvA
eza nidAnena yadAgnIDrastasmAttadagnIDe dadAti



5.5.1.[9]

aTa ya eza Endra ekAdaSakapAlaH puroqASo Bavati . tasyarzaBo dakziRA sa
hEndro yadfzaBo yadyu sOmyaScarurBavati tasya baBrurgOrdakziRA sa hi
sOmyo yadbaBrustaM brahmaRe dadAti brahmA hi yajYaM dakziRato'BigopAyati
tasmAttaM brahmaRe dadAti



5.5.1.[10]

aTa ya eza vESvadevaScarurBavati . tasya pfzangOrdakziRA BUmA vA etadrUpARAM
yatpfzato gorviSo vE viSve devA BUmA vE viwtasmAtpfzangOrdakziRA taM hotre
dadAti hotA hi BUmA tasmAttaM hotre dadAti



5.5.1.[11]

aTa yEzA mEtrAvaruRI payasyA Bavati . tasyE vaSA dakziRA sA hi mEtrAvaruRI
yadvaSA yadi vaSAM na vindedapi yEva kA cApravItA syAtsarvA hyeva vaSApravItA
tAmaDvaryuByAM dadAti prARodAnO vA aDvaryU prARodAnO mitrAvaruRO
tasmAttAmaDvaryuByAM dadAti



5.5.1.[12]

aTa ya eza bArhaspatyaScarurBavati . tasya SitipfzWo gOrdakziREzA vA UrDvA
bfhaspaterdiktadeza uparizwAdaryamRaH panTAstasmAcitipfzWo bArhaspatyasya
dakziRA taM brahmaRe dadAti bfhaspatirvE devAnAM brahmEza vA etasya brahmA
Bavati tasmAttaM brahmaRe dadAti sa hEtenApi vizWAvrAjyannAdyakAmo yajeta
tadasmintsarvato'nnAdyaM daDAti sa hAnnAda eva Bavati


5.5.2.[1]

sa vE prayujAM havirBiryajate . tadyatprayujAM havirBiryajata ftUnvA etatsuzuvARo
yuNkte ta enamftavo yuktA vahantyftUnvA prayuktAnanucarati tasmAtprayujAM
havirBiryajate



5.5.2.[2]

tAni vE dvAdaSa Bavanti . dvAdaSa vE mAsAH saMvatsarasya tasmAddvAdaSa Bavanti
mAsimAsi yajetetyAhuH ko veda manuzyasya tasmAnna mAsimAsi yajeta
SamyAparAvyADe SamyAparAvyADa eva zaqBiryajate prANyAnaTa punarAvfttaH
SamyAparAvyADe SamyAparAvyADa eva zaqBiryajate



5.5.2.[3]

tadu taTA na kuryAt . zaqevEtAni pUrvARi havIMzi nirvapati samAnabarhIMzi tAsAM
devatAnAM rUpaM yaTA SiSire yuktvA prAYca AprAvfzaM yAyustatzaqftUnyUNkte ta enaM
zaqftavo yuktAH prAYca ApravfzaM vahanti zaqvartUnprayuktAnAprAvfzamanucarati
pUrvAgnivAhAM dvO dakziRA



5.5.2.[4]

zaqevottarARi havIMzi nirvapati . samAnabarhIMzi tAsAM devatAnAM rUpaM yaTA
punarAvarteranvArzikamaBi tatzaqftUnyuNkte ta enaM zaqftavo yuktA
vArzikamaBi vahanti zaqvartUnprayuktAnvArzikamanucarati pUrvAgnivAhAM dvO
dakziRA tadyatpUrvAgnivAho dakziRa'rtUnvA etatsuzavARo yuNkte vahanti vA
anaqvAhastasmAtpUrvAgnivAho dakziRA



5.5.2.[5]

tadDa smEtatpurA kurupaYcAlA AhuH . ftavo vA asmAnyuktA vahantyftUnvA
prayuktAnanucarAma iti yadezAM rAjAno rAjasUyayAjina AsustadDa sma tadaByAhuH



5.5.2.[6]

Agneyo'zwAkapAlaH puroqASo Bavati . sOmyaScaruH sAvitro dvAdaSakapAlo
vAzwAkapAlo vA puroqASo bArhaspatyaScarustvAzwro daSakapAlaH puroqASo
vESvAnaro dvAdaSakapAla etAni zawpUrvARi havIMzi Bavanti



5.5.2.[7]

zaqevottare caravaH . sArasvataScaruH pOzRaScarurmEtraScaruH
kzEtrapatyaScarurvAruRaScarurAdityaScarureta u zaquttare caravaH


5.5.2.[8]

aTa SyenIM vicitragarBAmadityA AlaBate . tasyA ezEvAvfdyAzwApadyE vaSAyA iyaM
vA aditirasyA evEnametadgarBaM karoti tasyA etAdfSyeva SyenI vicitragarBA dakziRA



5.5.2.[9]

aTa pfzatIM vicitracarBAM marudBya AlaBate . tasyA ezEvAvfdviSo vE maruto
viSAmevEnametadgarBaM karoti tasyAM etAdfSyeva pfzatI vicitragarBA dakziRA



5.5.2.[10]

etO paSubanDO . tadetAveva santAvanyaTevAlaBante yAmadityA AlaBanta
AdityeByastAmAlaBante sarvaM vA AdityAH sarvasyEvEnametadgarBaM karoti yAm
marudBya AlaBante viSveByastAM deveBya AlaBante sarvaM vE viSve devAH
sarvasyEvEnametadgarBaM karoti



5.5.3.[1]

aBizecanIyenezwvA . keSAnna vapate tadyatkeSAnna vapate vIryaM vA etadapAM rasaH
samBfto Bavati yenEnametadaBiziYcati tasyABiziktasya
keSAnpraTamAnprApnoti sa yatkeSAnvapetEtAM SriyaM jihmAM
vinASayedvyuduhyAttasmAtkeSAnna vapate



5.5.3.[2]

saMvatsaraM na vapate . saMvatsarasammitA vE vratacaryA tasmAtsaMvatsaraM na vapate
sa eza vratavisarjanIyopayogo nAma stomo Bavati keSavapanIyaH



5.5.3.[3]

tasyEkaviMSaM prAtaHsavanam . saptadaSaM mADyandinaM savanaM paYcadaSaM
tftIyasavanaM sahokTEH saha zoqaSinA saha rAtryA



5.5.3.[4]

trivfdrATantaraH saMDirBavati . eza evEkaviMSo ya eza tapati sa
etasmAdekaviMSAdapayuNkte sa saptadaSamaBipratyavEti saptadaSAtpaYcadaSam
paYcadaSAdasyAmeva trivfti pratizWAyAM pratitizWati


5.5.3.[5]

tasya raTantaraM pfzWaM Bavati . iyaM vE raTantaramasyAmevEtatpratizWAyAm
pratitizWatyatirAtro Bavati pratizWA vA atirAtrastasmAdatirAtro Bavati



5.5.3.[6]

sa vE nyeva vartayate keSAnna vapate vIryaM vA etadapAM rasaH samBfto Bavati
yenEnametadaBiziYcati tasyABiziktasya keSAnpraTamAnprApnoti sa
yatkeSAnvapetEtAM SriyaM jihmAM vinASayedvyuhyAdaTa yannivartayate
tadAtmanyevEtAM SriyaM niyunakti tasmAnnyeva vartayate keSAnna vapate tasyEzEva
vratacaryA Bavati yAvajjIvaM nAsyAM pratitizWati



5.5.3.[7]

AsandyA upAnahA upamuYcate . upAnaqByAmaDi yadasya yAnaM Bavati raTo vA
kiMcidvA sarvaM vA eza idamuparyupari BavatyarvAgevAsmAdidaM sarvaM Bavati yo
rAjasUyena yajate tasmAdasyEzEva vratacaryA Bavati yAvajjIvaM nAsyAm
pratitizWati



5.5.4.[1]

Syeta ASvino Bavati . SyetAviva hyaSvinAvavirmalhA sArasvatI
BavatyfzaBamindrAya sftrAmRa AlaBate durvedA evaMsamfdDAH paSavo
yadyevaMsamfdDAnna vindedapyajAnevAlaBeraMste hi suSrapatarA Bavanti sa
yadyajAnAlaBeraMlohita ASvino Bavati tadyadetayA yajate



5.5.4.[2]

tvazwurha vE putraH . trizIrzA zaqakza Asa tasya trIRyeva
muKAnyAsustadyadevaMrUpa Asa tasmAdviSvarUpo nAma



5.5.4.[3]

tasya somapAnamevEkaM muKamAsa . surApARamekamanyasmA aSanAyEkaM
tamindro didveza tasya tAni SIrzARi praciceda



5.5.4.[4]

sa yatsomapAnamAsa . tataH kapiYjalaH samaBavattasmAtsa baBruka iva baBruriva
hi somo rAjA


5.5.4.[5]

aTa yatsurApARamAsa . tataH kalaviNkaH samaBavattasmAtso'BimAdyatka iva
vadatyaBimAdyanniva hi surAM pItvA vadati



5.5.4.[6]

aTa yadatyasmA aSanAyAsa . tatastittiriH samaBavattasmAtsa viSvarUpatama iva
santyeva GftastokA iva tvanmaDustokA iva tvatparRezvAScutitA evaMrUpamiva hi sa
tenASanamAvayat



5.5.4.[7]

sa tvazwA cukroDa . kuvinme putramabaDIditi so'pendrameva somamAjahre sa
yaTAyaM somaH prasuta evamapendra evAsa



5.5.4.[8]

indro ha vA IkzAM cakre . idaM vE mA somAdantaryantIti sa yaTA balIyAnabalIyasa
evamanupahUta eva yo droRakalaSe Sukra Asa taM BakzayAM cakAra sa hEnaM
jihiMsa so'sya vizvaNNeva prAReByo dudrAva muKAdDEvAsya na dudrAva
tasmAtprAyaScittirAsa sa yadDApi muKAdadrozyanna hEva prAyaScittiraBavizyat



5.5.4.[9]

catvAro vE varRAH . brAhmaRo rAjanyo vESyaH SUdro na hEtezAmekaScana Bavati yaH
somaM vamati sa yadDEtezAmekaScitsyA tasyAdDEva prAyaScittiH



5.5.4.[10]

sa yannasto'dravat . tataH siMhaH samaBavadaTa yatkarRAByAmadravattato kfkaH
samaBavadaTa yadavAcaH prARAdadravattataH SArdUlajyezWAH SvApadAH
samaBavannaTa yaduttarAtprARAdadravatsA parisrudaTa trirnirazWIvattataH
kuvalaM karkanDu badaramiti samaBavatsa sarveREva vyArDyata sarvaM hi somaH



5.5.4.[11]

sa somAtipUto maNkuriva cacAra . tametayASvinAvaBizajyatAM taM sarveREva
samArDayatAM sarvaM hi somaH sa vasIyAnevezwvABavat



5.5.4.[12]
te devA abruvan . sutrAtaM batEnamatrAsatAmiti tasmAtsOtrAmaRI nAma



5.5.4.[13]

sa hEtayApi somAtipUtaM Bizajyet . sarveRa vA eza vyfDyate yaM somo'tipavate
sarvaM hi somastaM sarveREva samarDayati sarvaM hi somaH sa vasIyAnevezwvA
Bavati tasmAdu hEtayApi somAtipUtaM Bizajyeta



5.5.4.[14]

tadyadetayA rAjasUyayAjI yajate . savAnvA eza yajYakratUnavarundDe sarvA izwIrapi
darvihomAnyo rAjasUyena yajate devasfzwA vA ezezwiryatsOtrAmaRyanayA me
'pIzwamasadanayApi sUyA iti tasmAdvA etayA rAjasUyayAjI yajate



5.5.4.[15]

aTa yadASvino Bavati . aSvinO vA enamaBizajyatAM taTo evEnameza
etadaSviByAmeva Bizajyati tasmAdASvino Bavati



5.5.4.[16]

aTa yatsArasvato Bavati . vAgvE sarasvatI vAcA vA enamaSvinAvaBizajyatAM taTo
evEnameza etadvAcEva Bizajyati tasmAtsArasvato Bavati



5.5.4.[17]

aTa yadEndro Bavati indro vE yajYasya devatA tayEvEnametadBizajyati
tasmAdEndro Bavati



5.5.4.[18]

etezu paSuzu . siMhalomAni vfkalomAni SArdUlalomAnItyAvapatyetadvE tataH
samaBavadyadenaM somo'tyapavata tenEvEnametatsamarDayati kftsnaM karoti
tasmAdetAnyAvapati



5.5.4.[19]

tadu taTA na kuryAt . ulkayA ha sa naKinyA paSUnanuzuvati ya etAni paSuzvAvapati
tasmAdu parisrutyevAvapettaTA holkayA naKinyA paSUnnAnuzuvati taTo evEnaM
samarDayati kftsnaM karoti tasmAdu parisrutyevAvapeta


5.5.4.[20]

aTa pUrvedyuH . parisrutaM saMdaDAtyASviByAM pacyasva sarasvatyE
pacyasvendrAya sutrAmRe pacyasveti sA yadA parisrudBavatyaTEnayA pracarati



5.5.4.[21]

dvAvagnI udDaranti . uttaravedAvevottaramudDate dakziRaM netsomAhutISca
surAhutISca saha juhavAmeti tasmAddvAvagnI
udDarantyuttaravedAvevottaramudDate dakziRamaTa yadA vapABiH
pracaratyaTEtayA parisrutA pracarati



5.5.4.[22]

tAM darBEH pAvayati . pUtAsaditi vAyuH pUtaH pavitreRa pratyaNsomo atisrutaH
indrasya yujyaH saKeti
tatkuvalasaktUnkarkanDusaktUnbadarasaktUnityAvapatyetadvE tataH
samaBavadyattrirnirazWIvattenEvEnametatsamarDayati kftsnaM karoti
tasmAdetAnAvapati



5.5.4.[23]

aTa grahAngfhRAti . ekaM vA trInvEkastveva grahItavya ekA hi
purorugBavatyekAnuvAkyEkA yAjyA tasmAdekA eva grahItavyaH



5.5.4.[24]

sa gfhRAti . kuvidaNga yavamanto yavaM cidyaTA dAntyanupUrvaM viyUya ihehEzAM
kfRuhi BojanAni ye barhizo namOktiM yajanti upayAmagfhIto'syaSviByAM tvA
sarasvatyE tvendrAya tvA sutrAmRa iti yadyu trIngfhRIyAdetayEva
gfhRIyAdupayAmEstu tarhi nAnA gfhRIyAdaTAhASviByAM sarasvatyA indrAya
sutrAmRe
'nubrUhIti



5.5.4.[25]

so'nvAha . yuvaM surAmamaSvinA namucAvAsure sacA vipipAnA suBaspatI indraM
karmasvAvatamityASrAvyAhASvinO sarasvatImindraM sutrAmARaM yajeti



5.5.4.[26]

sa yajati . putramiva pitarAvaSvinoBendrAvaTuH kAvyErdaMsanABiH yatsurAmaM
vyapibaH SacIBiH sarasvatI tvA maGavannaBizRagiti dvirhotA vazawkaroti
dviraDvaryurjuhotyAharati BakzaM yadyu trIngfhRIyAdetasyEvAnu homamitarO
hUyete



5.5.4.[27]

aTa kumBaH . SatavitfRo vA Bavati navavitfRo vA sa yadi SatavitfRaH SatAyurvA ayam
puruzaH SatatejAH SatavIryastasmAcatavitfRo yadyu navavitfRo naveme puruze
prARAstasmAnnavavitfRaH



5.5.4.[28]

taM Sikyodutam . uparyuparyAhavanIyaM DArayanti sA yA pariSizwA parisrudBavati
tAmAsiYcati tAM vikzarantImupatizWate pitFRAM somavatAM tisfBirfgBiH pitFRAm
barhizadAM tisfBirfgBiH pitFRAmagnizvAttAnAM
tisfBirfgBistadyadevamupatizWate yatra vE soma indramatyapavata sa
yatpitFnagacattrayA vE pitarastenEvEnametatsamarDayati kftsnaM karoti
tasmAdevamupatizWate



5.5.4.[29]

aTEtAni havIMzi nirvapati . sAvitraM dvAdaSakapAlaM vAzwAkapAlaM vA puroqASaM
vAruRaM yavamayaM carumEndramekAdaSakapAlaM puroqASam



5.5.4.[30]

sa yatsAvitro Bavati . savitA vE devAnAM prasavitA savitfprasUta evEtadBizajyati
tasmAtsAvitro Bavati



5.5.4.[31]

aTa yadvAruRo Bavati . varuRo vA ArpayitA tadya evArpayitA tenEvEtadBizajyati
tasmAdvAruRo Bavati



5.5.4.[32]

aTa yadEndro Bavati . indro vE yajYasya devatA sA yEva yajYasya devatA
tayEvEtadBizajyati tasmAdEndro Bavati



5.5.4.[33]

sa yadi hEtayApi somAtipUtaM Bizajyet . izwA anuyAjA BavantyavyUQe
srucAvaTEtErhavirBiH pracarati paScAdvE somo'tipavate paScAdevEnametena
meDenApidaDAtyASvinamu tarhi dvikapAlaM puroqASaM nirvapedaTa yadA
vapABiH pracaratyaTEtenASvinena dvikapAlena puroqASena pracarati



5.5.4.[34]

tadu taTA na kuryAt . hvalati vA eza yo yajYapaTAdetyeti vA eza yajYapaTAdya evaM
karoti tasmAdyatrEvEtezAM paSUnAM vapABiH pracaranti tadevEtErhavirBiH
pracareyurno tarhyASvinaM dvikapAlaM puroqASaM nirvapet



5.5.4.[35]

tasya napuMsako gOrdakziRA . na vA eza strI na pumAnyannapuMsako gOryadaha
pumAMstena na strI yadu strI teno na pumAMstasmAnnapuMsako gOrdakziRASvA vA
raTavAhI sA hi na strI na pumAnyadaSvA raTavAhI yadaha raTaM vahati tena na strI
yadu strI teno na pumAMstasmAdaSvA raTavAhI dakziRA



5.5.5.[1]

EndravEzRavaM dvAdaSakapAlaM puroqASaM nirvapati . tadyadetayA yajate vftre ha
vA idamagre sarvanAma yadfco yadyajUMzi yatsAmAni tasmA indro vajraM prAjihIrzat



5.5.5.[2]

sa ha vizRumuvAca . vftrAya vE vajraM praharizyAmyanu mA tizWasveti taTeti ha
vizRuruvAcAnu tvA sTAsye prahareti tasmA indro vajramudyayAma sa
udyatAdvajrAdvftro biBayAM cakAra



5.5.5.[3]

sa hovAca . asti vA idaM vIryaM tannu te prayacAni mA tu me prahArzIriti tasmE
yajUMzi prAyacattasmE dvitIyamudyayAma



5.5.5.[4]

sa hovAca . asti vA idaM vIryaM tannu te prayacAni mA tu me prahArzIriti tasmA fcaH
prAyacattasmE tftIyamudyayAma



5.5.5.[5]

asti vA idaM vIryaM tannu te prayacAni mA tu me prahAzIriti tasmE sAmAni
prAyacattasmAdapyetarhyevamevErvedEryajYaM tanvate yajurBirevAgre
'TargBiraTa sAmaBirevaM hyasmA etatprAyacat



5.5.5.[6]

tasya yo yonirASaya Asa . tamanuparAmfSya
saMlupyAcinatsEzezwiraBavattadyadetasminnASaye triDAturivEzA vidyASeta
tasmAttrEDAtavI nAma



5.5.5.[7]

aTa yadEndrAvEzRavaM havirBavati . indro hi vajramudayacadvizRuranvatizWata



5.5.5.[8]

aTa yaddvAdaSakapAlo Bavati . dvAdaSa vE mAsAH saMvatsarasya
saMvatsarasammitEzezwistasmAddvAdaSakapAlo Bavati



5.5.5.[9]

tamuBayezAM vrIhiyavARAM gfhRAti . vrIhimayamevAgre piRqamaDiSrayati
tadyajuzAM rUpamaTa yavamayaM tadfcAM rUpamaTa vrIhimayaM tatsAmnAM rUpa
tadetattrayyE vidyAyE rUpaM kriyate sEzA rAjasUyayAjina udavasAnIyezwirBavati



5.5.5.[10]

sarvAnvA eza yajYakratUnavarundDe . sarvA izwIrapi darvihomAnyo rAjasUyena yajate
tasya yAtayAmeva yajYo Bavati so'smAtparANiva BavatyetAvAnvE sarvo yajYo
yAvAneza trayo vedastasyEtadrUpaM kriyata eza yonirASayastadetena trayeRa vedena
punaryajYamAraBate taTAsyAyAtayAmA yajYo Bavati taTo asmAnna parANBavati



5.5.5.[11]

sarvAnvA eza yajYakratUnavarundDe . sarvA izwIrapi darvihomAnyo rAjasUyena yajate
devasfzwo vA ezezwiryattrEDAtavyanayA me'pIzwamasadanayApi sUyA iti tasmAdvA
ezA rAjasUyayAjina udavasAnIyezWirBavati



5.5.5.[12]

aTo yaH sahasraM vA BUyo vA dadyAt . tasya hApyudavasAnIyA syAdriricAna iva vA eza
Bavati yaH sahasraM vA BUyo vA dadAtyetadvE sahasraM vAcaH prajAtaM yadeza trayo
vedastatsahasreRa riricAnaM punarApyAyayati tasmAdu ha tasyApyudavasAnIyA syAt



5.5.5.[13]

aTo ye dIrGasattramAsIran . saMvatsaraM vA BUyo vA tezAM hApyudavasAnIya
syAtsarvaM vE tezAmAptaM Bavati sarvaM jitaM ye dIrGasattramAsate saMvatsaraM vA
BUyo vA sarvamezA tasmAdu ha tezAmapyudavasAnIyA syAt



5.5.5.[14]

aTo hEnayApyaBicaret . etayA vE BadrasenamAjAtaSatravamAruRiraBicacAra
kzipraM kilAstfRuteti ha smAha yAjYavalkyo'pi ha vA enayendro
vftrasyAsTAnamacinadapi ha vA enayAsTAnaM cinatti ya enayABicarati tasmAdu
hEnayApyaBicaret



5.5.5.[15]

aTo hEnayApi Bizajyet . yaM nvevEkayarcA Bizajyedekena yajuzEkena sAmnA taM
nvevAgadaM kuryAtkimu yaM trayeRa vedena tasmAdu hEnayApi Bizajyet



5.5.5.[16]

tasyE trIRi SatamAnAni hiraRyAni dakziRA . tAni brahmaRe dadAti na vE brahmA
pracarati na stute na SaMsatyaTa sa yaSo na vE hiraRyena kiM cana kurvantyaTa
tadyaSastasmAttrIRi SatamAnAni brahmaRe dadAti



5.5.5.[17]

tisro DenUrhotre . BUmA vE tisro Denavo BUmA hotA tasmAttisro DenUrhotre



5.5.5.[18]

trIRi vAsAMsyaDvaryave . tanute vA aDvaryuryajYaM tanvate vAsAMsi tasmAttrIRi
vAsAMsyaDvaryave gAmagnIDe



5.5.5.[19]

tA vA etAH . dvAdaSa vA trayodaSa vA dakziRA Bavanti dvAdaSa vA vE trayodaSa vA
saMvatsarasya mAsAH saMvatsarasammitEzezwistasmAddvAdaSa vA trayodaSa vA
dakziRA Bavanti



6.1.1.[1]

asadvA idamagra AsIt . tadAhuH kiM tadasadAsIdityfzayo vAva te gre sadAsIttadAhuH ke
ta fzaya iti prARA vA fzayaste yatpurAsmAtsarvasmAdidamicantaH SrameRa
tapasArizaMstasmAdfzayaH Dyata indriyeREndDa yadEndDa tasmAdinDa inDo
ha vE tam



6.1.1.[2]

sa yo yaM maDye prARaH . eza evendrastAneza prARAnmEndra ityAcakzate paro
'kzaM paro'kzakAmA hi devAsta idDAH sapta nAnA puruzAnasfjanta



6.1.1.[3]

te'bruvan . na vA itTaM santaH SakzyAmaH prajanayitumimAntsapta puruzAnekam
puruzaM karavAmeti ta etAntsapta puruzAnekaM puruzamakurvanyadUrDvaM
nABestO dvO samObjanyadavANnABestO dvO pakzaH puruzaH pakzaH puruzaH
pratizWEka AsIt



6.1.1.[4]

aTa yEtezAM saptAnAM puruzARAM SrIH . yo rasa AsIttamUrDvaM samudOhastadasya
Siro'BavadyacriyaM samudOhaMstasmAcirastasminnetasminprARA aSrayanta
tasmAdvevEtaciro'Ta yatprARA aSrayanta tasmAdu prARAH SriyO'Ta
yatsarvasminnaSrayanta tasmAdu SarIram



6.1.1.[5]

sa eva puruzaH prajApatiraBavat . sa yaH sa puruzaH prajApatiraBavadayameva sa
yo'yamagniScIyate



6.1.1.[6]

sa vE saptapuruzo Bavati . saptapuruzo hyayaM puruzo yacctvAra AtmA trayaH
pakzapucAni catvAro hi tasya puruzasyAtmA trayaH pakzapucAnyaTa yadekena
puruzeRAtmAnaM varDayati tena vIryeRAyamAtmA pakzapucAnyudyacati



6.1.1.[7]

aTa yaScite'gnirniDIyate . yEvEtezAM saptAnAM puruzARAM SrIryo
rasastametadUrDvaM samudUhanti tadasyEtacirastasmintsarve devAH SritA atra hi
sarveByo deveByo juhvati tasmAdvevEtaciraH



6.1.1.[8]

so'yaM puruzaH prajApatirakAmayata BUyAntsyAM prajAyeyeti so'SrAmyatsa tapo
'tapyata sa SrAntastepAno brahmEva praTamamasfjata trayomeva vidyAM sEvAsmE
pratizWABavattasmAdAhurbrahmAsya sarvasya pratizWeti tasmAdanUcya
pratitizWati pratizWA hyezA yadbrahma tasyAM pratizWAyAM pratizWito'tapyata



6.1.1.[9]

so'po'sfjata . vAca eva lokAdvAgevAsya sAsfjyata sedaM sarvamApnodyadidaM kiM ca
yadApnottasmAdApo yadavfRottasmAdvAH



6.1.1.[10]

so'kAmayata . AByo'dByo'Di prajAyeyeti so'nayA trayyA vidyayA sahApaH
prAviSattata ARqaM samavartata tadaByamfSadastvityastu BUyo'stvityeva
tadabravIttato brahmEva praTamamasfjyata trayyeva vidyA tasmAdAhurbrahmAsya
sarvasya praTamajamityapi hi tasmAtpuruzAdbrahmEva pUrvamasfjyata tadasya
tanmuKamevAsfjyata tasmAdanUcAnamAhuragnikalpa iti muKaM
hyetadagneryadbrahma



6.1.1.[11]

aTa yo garBo'ntarAsIt . so'grirasfjyata sa yadasya sarvasyAgramasfjyata
tasmAdagriragrirha vE tamagnirityAcacate paro'kzaM paro'kzakAmA hi devA aTa
yadaSru saMkzaritamAsItso'SruraBavadaSrurha vE tamaSva ityAcakzate paro'kzam
paro'kzakAmA hi devA aTa yadarasadiva sa rAsaBo'BavadaTa yaH kapAle raso
lipta AsItso'jo'BavadaTa yatkapAlamAsItsA pfTivyaBavat



6.1.1.[12]

so'kAmayata . AByo'dyo'DImAM prajanayeyamiti tAM saMkx!SyApsu
prAviDyattasyE yaH parANraso'tyakzaratsa kUrmo'BavadaTa
yadUrDvamudOkzyatedaM tadyadidamUrDvamadByo'Di jAyate seyaM sarvApa
evAnuvyEttadidamekameva rUpaM samadfSyatApa eva



6.1.1.[13]

so'kAmayata . BUya eva syAtprajAyeteti so'SrAmyatsa tapo'tapyata sa SrAntastepAnaH
Penamasfjata so'vedanyadvA etadrUpaM BUyo vE Bavati SrAmyARyeveti sa
SrAntastepAno mfdaM SuzkApamUzasikataM SarkarAmaSmAnamayo
hiraRyamozaDivanaspatyasfjata tenemAM pfTivIM prAcAdayat



6.1.1.[14]

tA vA etA nava sfzwayaH . iyamasfjyata tasmAdAhustrivfdagniritIyaM hyagnirasyE hi
sarvo'gniScIyate



6.1.1.[15]

aBUdvA iyaM pratizWeti . tadBUmiraBavattAmapraTayatsA pfTivyaBavatseyaM
sarvA kftsnA manyamAnAgAyadyadagAyattasmAdiyaM gAyatryaTo AhuragnirevAsyE
pfzWe sarvaH kftsno manyamAno'gAyadyadagAyattasmAdagnirgAyatra iti tasmAdu
hEtadyaH sarvaH kftsno manyate gAyati vEva gIte vA ramate



6.1.2.[1]

so'kAmayata prajApatiH . BUya eva syAtprajAyeteti so'gninA pfTivIM miTunaM
samaBavattata ARqaM samavartata tadaByamfSatpuzyatviti puzyatu BUyo
'stvityeva tadabravIt



6.1.2.[2]

sa yo garBo'ntarAsIt . sa vAyurasfjyatATa yadaSru saMkzaritamAsIttAni
vayAMsyaBavannaTa yaH kapAle raso lipta AsIttA marIcayo'BavannaTa
yatkapAlamAsIttadantarikzamaBavat



6.1.2.[3]

so'kAmayata . BUya eva syAtprajAyeteti sa vAyunAntarikzaM miTunaM
samaBavattata ARqaM samavartata tadaByamfSadyaSo biBfhIti tato'sAvAdityo
'sfjyatEza vE yaSo'Ta yadaSru saMkzaritamAsItso'SmA pfSniraBavadaSrurha vE
tamaSmetyAcakzate paro'kzaM paro'kzakAmA hi devA aTa yaH kapAle raso lipta
AsItte raSmayo'BavannaTa yatkapAlamAsItsA dyOraBavat



6.1.2.[4]

so'kAmayata . BUya eva syAtprajAyeteti sa Adityena divaM miTunaM samaBavattata
ARqaM samavartata tadaByamfSadreto biBfhIti tataScandramA asfjyatEza vE reto
'Ta yadaSru saMkzaritamAsIttAni nakzatrARyaBavannaTa yaH kapAle raso lipta
AsIttA avAntaradiSo'BavannaTa yatkapAlamAsIttA diSo'Bavan



6.1.2.[5]

sa imAMlokAntsfzwvAkAmayata . tAH prajAH sfjeya yA ma ezu lokezu syuriti



6.1.2.[6]

sa manasA vAcaM miTunaM samaBavat . so'zwO drapsAngarByaBavatte'zwO
vasavo'sfjyanta tAnasyAmupAdaDAt



6.1.2.[7]

sa manasEva . vAcaM miTunaM samaBavatsa ekAdaSa drapsAngarByaBavatta
ekAdaSa rudrA asfjyanta tAnantarikza upAdaDAt



6.1.2.[8]

sa manasEva . vAcaM miTunaM samaBavatsa dvAdaSa drapsAngarByaBavatte
dvAdaSAdityA asfjyanta tAndivyupAdaDAt



6.1.2.[9]

sa manasEva . vAcaM miTunaM samaBavatsa garByaBavatsa viSvAndevAnasfjata
tAndikzUpAdaDAt



6.1.2.[10]

aTo AhuH . agnimeva sfzwaM vasavo'nvasfjyanta tAnasyAmupAdaDAdvAyuM
rudrAstAnantarikza AdityamAdityAstAndivi viSve devAScandramasaM
tAndikzUpAdaDAditi



6.1.2.[11]

aTo AhuH . prajApatirevemAMlokAntsfzwvA pfTivyAM pratyatizWattasmA imA
ozaDayo'nnamapacyanta tadASnAtsa garByaBavatsa UrDveBya eva prAReByo
devAnasfjata ye vAYcaH prARAsteByo martyAH prajA ityato yatamaTAsfjata taTAsfjata
prajApatistvevedaM sarvamasfjata yadidaM kiM ca



6.1.2.[12]

sa prajAH sfzwvA . sarvamAjimitvA vyasraMsata tasmAdu hEtadyaH sarvamAjimeti vyeva
sraMsate tasmAdvisrastAtprARo maDyata udakrAmattasminnenamutkrAnte devA ajahuH



6.1.2.[13]

so'gnimabravIt . tvaM mA saMDehIti ki me tato BavizyatIti tvayA mAcakzAntE yo
vE putrARAM rADyate tena pitaraM pitAmahaM putraM pOtramAcakzate tvayA
mAcakzAntA aTa mA saMDehIti taTeti tamagniH samadaDAttasmAdetaM prajApatiM
santamagnirityAcakzata A ha vA enena pitaraM pitAmahaM putraM pOtraM cakzate
ya evaM veda



6.1.2.[14]

tamabravIt . kasmistvopaDAsyAmIti hita evetyabravItprARo vE hitaM prARo hi
sarveByo BUteByo hitastadyadenaM hita
upAdaDAttasmAdAhopaDAsyAmyupadaDAmiti



6.1.2.[15]

tadAhuH . kiM hitaM kimupahitamiti prARa eva hitaM vAgupahitaM prARe hIyaM
vAgupeva hitA prARastveva hitamaNgAnyupahitaM prARe hImAnyaNgAnyupeva hitAni



6.1.2.[16]

so >syEza citya AsIt . cetavyo hyasyAsIttasmAccityaScitya u evAyaM yajamAnasya
Bavati cetavyo hyasya Bavati tasmAdveva cityaH



6.1.2.[17]

tadetA vA asya tAH . paYca tanvo vyasraMsanta loma tvaNnAMsamasTi majjA tA evEtAH
paYca citayastadyatpaYca citIScinotyetABirevEnaM tattanUBiScinoti yaccinoti
tasmAccitayaH



6.1.2.[18]

sa yaH sa prajApatirvyasraMsata . saMvatsaraH so'Ta yA asyEtAH paYca tanvo
vyaSraMsanta'rtavaste paYca vA ftavaH paYcEtAScitayastadyatpaYca
citIScinotyftuBirevEnaM taccinoti yaccinoti tasmAccitayaH



6.1.2.[19]

sa yaH sa saMvatsaraH prajApatirvyasraMsata . ayameva sa vAyuryo'yaM pavate'Ta yA
asya tA ftavaH paYca tanvo vyasraMsanta diSastFH paYca vE diSaH
paYcEtAScitayastadyatpaYca citIScinoti digBirevEnaM taccinoti yaccinoti
tasmAccitayaH



6.1.2.[20]

aTa yaScite'gnirniDIyate . asO sa AdityaH sa eza evEzo'gniScita etAvannu
tadyadenamagniH samadaDAt



6.1.2.[21]

aTo AhuH . prajApatireva visrasto devAnabravItsaM mA Datteti te devA
agnimabruvaMstvayImaM pitaraM prajApatiM BizajyAmeti sa vA
ahametasmintsarvasminneva viSAnIti taTeti tasmAdetaM prajApatiM
santamagnirityAcakzate



6.1.2.[22]

taM devA agnAvAhutiBiraBizajyan . te yAM yAmAhutimajuhavuH sAsEnam
pakvezwakA BUtvApyapadyata
tadyadizwAtsamaBavaMstasmAdizwakAstasmAdagninezwakAH
pacantyAhutIrevEnAstatkurvanti



6.1.2.[23]

so'bravIt . yAvadyAvadvE juhuTa tAvattAvanma kaM BavatIti tadyadasmA izwe
kamaBavattasmAdvevezwakAH



6.1.2.[24]

tadDa smAhAktAkzyaH . ya eva yajuzmatIrBUvasIrizwakA vidyAtso'gniM
cinuyAdBUya eva tatpitaraM prajApatiM BizajyatIti



6.1.2.[25]

aTa ha smAha tARqyaH . kzatraM vE yajuzmatya izwakA viSo lokampfRA attA vE
kzatriyo'nnaM viqyatra vA atturanna BUyo Bavati tadrAzwraM samfdDaM Bavati
tadeDate tasmAllokampfRA eva BUyasIrupadaDyAdityetadaha tayorvaco'nyA tvevAta
sTitiH



6.1.2.[26]

sa eza pitA putraH . yadezo'gnimasfjata tenEzo'gneH pitA yadetamagniH
samadaDAttenEtasyAgniH pitA yadeza devAnasfjata tenEza devAnAM pitA yadetaM
devAH samadaDustenEtasya devAH pitaraH



6.1.2.[27]

uBayaM hEtadBavati . pitA ca putraSca prajApatiScAgniScAgniSca prajApatiSca
prajApatiSca devASca prajApatiSca ya evaM veda



6.1.2.[28]

sa upadaDAti . tayA devatayeti vAgvE sA devatANgirasvaditi prARo vA aNgirA DruvA
sIdeti sTirA sIdetyetadaTo pratizWitA sIdeti vAcA cEvEnametatprARena ca cinoti
vAgvA agniH prARa indra EndrAgno'gniryAvAnagniryAvatyasya mAtrA
tAvatEvEnametaccinotIndrAgnI vE sarve devAH sarvadevatyo
'gniryAvAnagniryAvatyasya mAtrA tAvatEvEnametaccinoti



6.1.2.[29]

tadAhuH . kasmAdasyA agniScIyata iti yatra vE sA devatA vyasraMsata tadimAmeva
rasenAnu vyakzarattaM yatra devAH samaskurvaMstadenamasyA evADi
samaBarantsEzEkEvezwakeyameveyaM hyagnirasyE hi sarvo'gniScIyate seyaM
catuHsraktirdiSo hyasyE sraktayastasmAccatuHkraktaya izwakA BavantImAM hyanu
sarvA izwakAH



6.1.2.[30]

tadAhuH . yadevamekezwako'Ta kaTaM paYcezwaka itIyaM nveva praTamA
mfnmayIzwakA tadyatkiM cAtra mfnmayamupadaDAtyekEva sezwakATa
yatpaSuSIrzARyupadaDAti sA paSvizwakATa yadrukBapuruzA upadaDAti
yadDiraRyaSakalEH prokzati sA hiraRyezwakATa yatsrucA upadaDAti
yadulUKalamusale yAH samiDa AdaDAti sA vAnaspatyezwakATa
yatpuzkaraparRamupadaDAti yatkUrmaM yaddaDi maDu GftaM yatkiM
cAtrAnnamupadaDAti sEvAnnaM paYcamIzwakEvamu paYcezwakaH



6.1.2.[31]
tadAhuH . katarata izwakAyAH Sira iti yata upaspfSya yajurvadatItyu hEka AhuH sa
svayamAtfRAyA evArDAdupaspfSya yajurvadettaTo hAsyEtAH sarvAH
svayamAtfRAmaByAvfttA BavantIti na taTA kuryAdaNgAni vA asyEtAni parUMzi
yadizwakA yaTA vA aNge'Nge parvanparvaYciraH kuryAttAdftkadyo vAva cite
'gnirniDIyate tadevEtAsAM sarvAsAM SiraH



6.1.2.[32]

tadAhuH . kati paSavo'gnA upaDIyanta iti paYceti nveva brUyAtpaYca
hyetAnpaSUnupadaDAti



6.1.2.[33]

aTo eka iti brUyAt . aviritIyaM vA aviriyaM hImAH sarvAH prajA avatIyamu vA
agnirasyE hi sarvo'gniScIyate tasmAdeka iti brUyAt



6.1.2.[34]

aTo dvAviti brUyAt . avI itIyaM cAsO ceme hImAH sarvAH prajA avato yanmfdiyaM
tadyadApo'sO tanmfccApaScezwakA Bavanti tasmAddAviti brUyAt



6.1.2.[35]

aTo gOriti brUyAt . ime vE lokA gOryadDi kiM ca gacatImAMstallokAngacatIma u
lokA ezo'gniScitastasmAdgOriti brUyAt



6.1.2.[36]

tadAhuH . kasmE kAmAyAgniScIyata iti suparRo mA BUtvA divaM vahAdityu hEka
Ahurna taTA vidyAdetadvE rUpaM kftvA prARAH prajApatiraBavannetadrUpaM kftvA
prajApatirdevAnasfjatEtadrUpaM kftvA devA amftA aBavaMstadyadevEtena prARA
aBavanyatprajApatiryaddevAstadevEtena Bavati



6.1.3.[1]

prajApatirvA idamagra AsIt . eka eva so'kAmayata syAM prajAyeyeti so'SrAmyatsa tapo
'tapyata tasmAcrAntAttepAnAdApo'sfjyanta tasmAtpuruzAttaptAdApo jAyante



6.1.3.[2]

Apo'bruvan . kva vayaM BavAmeti tapyaDvamityabravIttA atapyanta tAH
Penamasfjanta tasmAdapAM taptAnAM Peno jAyate



6.1.3.[3]

Peno'bravIt . kvAhaM BavAnIti tapyasvetyabravItso'tapyata sa
mfdamasfjatEtadvE Penastapyate yadapsvAvezwamAnaH plavate sa yadopahanyate
mfdeva Bavati



6.1.3.[4]

mfdabravIt . kvAhaM BavAnIti tapyasvetyabravItsAtapyata sA sikatA asfjatEtadvE
mfttapyate yadenAM vikfzanti tasmAdyadyapi sumArtsnaM vikfzanti sEkatamivEva
BavatyetAvannu tadyatkvAhaM BavAni kvAha BavAnIti



6.1.3.[5]

sikatAByaH SarkarAmasfjata . tasmAtsikatAH SarkarEvAntato Bavati SarkarAyA
aSmAnaM tasmAcarkarASmEvAntato BavatyaSmano'yastasmAdaSmano'yo
Damantyayaso hiraRyaM tasmAdayo bahuDmAtaM hiraRyasaMkASamivEva Bavati



6.1.3.[6]

tadyadasfjyatAkzarat tadyadakzarattasmAdakzaraM yadazwO kftvo
'kzaratsEvAzwAkzarA gAyatrya Bavat



6.1.3.[7]

aBUdvA iyaM pratizWeti . tadBfmiraBavattAmapraTayatsA
pfTivyaBavattasyAmasyAM pratizWAyAM BUtAni ca BUtAnAM ca pratiH
saMvatsarAyAdIkzanta BUtAnAM pratirgfhapatirAsIduzAH patnI



6.1.3.[8]

tadyAni tAni BUtAni . ftavaste'Ta yaH sa BUtAnAM patiH saMvatsaraH so'Ta yA sozAH
patnyOzasI sA tAnImAni BUtAni ca BUtAnAM ca patiH saMvatsara uzasi reto'siYcantsa
saMvatsare kumAro'jAyata so'rodIt



6.1.3.[9]

taM prajApatirabravIt . kumAra kiM rodizi yacramAttapaso'Di jAto'sIti so
'bravIdanapahatapApmA vA asmyahitanAmA nAma ma DehIti tasmAtputrasya jAtasya
nAma kuryAtpApmAnamevAsya tadapahantyapi dvitIyamapi tftIyamaBipUrvamevAsya
tatpApmAnamapahanti



6.1.3.[10]

tamabravIdrudro'sIti . tadyadasya tannAmAkarodagnistadrUpamaBavadagniva rudro
yadarodIttasmAdrudraH so'bravIjjyAyAnvA ato'smi Dehyeva me nAmeti



6.1.3.[11]

tamabravItsarvo'sIti . tadyadasya tannAmAkarodApastadrUpamaBavannApo vE sarvo
'dByo hIdaM sarvaM jAyate so'bravIjjyAyAnvA ato'smi Dehyeva me nAmeti



6.1.3.[12]

tamabravItpaSupatirasIti . tadyadasya
tannAmAkarodozaDayastadrUpamaBavannozaDayo vE paSupatistasmAdyadA
paSava ozaDIrlaBante'Ta patIyanti so'bravIjjyAyAnvA ato'smi Dehyeva me
nAmeti



6.1.3.[13]

tamabravIdugro'sIti . tadyadasya tannAmAkarodvAyustadrUpamBavadvAyurvA
ugrastasmAdyadA balavadvAyugro vAtotyAhuH so'bravIjjyAyAnvA ato'smi Dehyeva me
nAmeti



6.1.3.[14]

tamabravIdaSanirasIti . tadyadasya tannAmAkarodvidyuttadrUpamaBavadvidyudvA
aSanistasmAdyaM vidyudDantyaSanirabaDIdityAhuH so'bravIjjyAyAnvA ato'smi
Dehyeva me nAmeti



6.1.3.[15]

tamabravIdBavo'sIti . tadyadasya tannAmAkarotparjanyastadrUpamaBavatparjanyo
vE BavaH parjanyAdDIdaM sarvaM Bavati so'bravIjjyAyAnvA ato'smi Dehyeva me
nAmeti



6.1.3.[16]

tamabravInmahAndevo'sIti . tadyadasya
tannAmAkaroccandramAstadrUpamaBavatprajApatirvE candramAH prajApatirvE
mahAndevaH so'bravIjjyAyAnvA ato'smi Dehyeva me nAmeti



6.1.3.[17]

tamabravIdISAno'sIti . tadyadasya tannAmAkarodAdityastadrUpamaBavadAdityo vA
ISAna Adityo hyasya sarvasyezwe so'bravIdetAvAnvA asmi mA metaH paro nAma DA iti



6.1.3.[18]

tAnyetAnyazwAvagnirUpARi . kumAro navamaH sEvAgnistrivfttA



6.1.3.[19]

yadvevAzwAvagnirUpARi . azwAkzarA gAyatrI tasmAdAhurgAyatro'gniriti so'yaM
kumAro rUpARyanuprAviSanna vA agniM kumAramiva paSyantyetAnyevAsya rUpARi
paSyantyetAni hi rUpARyanuprAviSat



6.1.3.[20]

tametaM saMvatsara eva cinuyAt . saMvatsare'nubrUyAddUyorityu hEka AhuH saMvatsare
vE tadreto'siYcantsa saMvatsare kumAro'jAyata tasmAddUyoreva
cinuyAdvUyoranubrUyAditi saMvatsare tveva cinuyAtsaMvatsare'nubrUyAdyadvAva retaH
siktaM tadeva jAyate tattato vikriyamARameva varDamAnaM Sete tasmAtsaMvatsara eva
cinuyAtsaMvatsare'nubrUyAttasya citasya nAma karoti pApmAnamevAsya tadapahanti
citranAmAnaM karoti citro'sIti sarvARi hi citrARyagniH



6.2.1.[1]

prajApatiragnirUpARyaByaDyAyat . sa yo'yaM kumAro rUpARyanupravizwa
AsIttamanvEcatso'gniravedanu vE mA pitA prajApatiricati hanta tadrUpamasAni
yanma eza na vedeti



6.2.1.[2]

sa etAnpaYca paSUnapaSyat . puruzamaSvaM gAmavimajaM yadapaSyattasmAdete
paSavaH



6.2.1.[3]

sa etAnpaYca paSUnprAviSat . sa ete paYca paSavo'Bavattamu vE prajApatiranvevEcat


6.2.1.[4]

sa etAnpaYca paSUnapaSyat . yadapaSyattasmAdete
paSavastezvetamapaSyattasmAdvevEte paSavaH



6.2.1.[5]

sa Ekzata . ime vA agnirimAnevAtmAnamaBisaMskaravE yaTA vA agniH samidDo
dIpyata evamezAM cakzurdIpyate yaTAgnerDUma udayata evamezAmUzmodayate
yaTAgniraByahitaM dahatyevaM bapsati yaTAgnerBasma sIdatyevamezAm
purIzaM sIdatIme vA agnirimAnevAtmAnamaBisaMskaravA iti tAnnAnA devatABya
Alipsata vESvakarmaRaM puruzaM vAru





RamaSvamEndramfzaBaM tvAzwramavimAgneyamajam



6.2.1.[6]

sa Ekzata . nAnA vA idaM devatABya Alipse'gnervahaM rUpARi kAmaye
hantEnAnagniByaH kAmAyAlaBA iti tAnagniByaH kAmAyAlaBata tadyadagniBya iti
bahUni hyagnirUpARyaByaDyAyadaTa yatkAmAyeti kAmena hyAlaBata
tAnAprItAnparyagnikftAnudAco nItvA samajYapayat



6.2.1.[7]

sa Ekzata . yA vE SrIraByaDAsizamimAstAH SIrzasu hanta SIrzARyevopadaDA iti
sa SIrzARyevotkftyopADattATetarARi kusinDAnyapsu prAplAvayadajena yajYaM
samasTApayannenme yajYo vikfzwo'sadityAtmA vE yajYo nenme'yamAtmA vikfzwo
'sadityetena paSunezwvA tatprajApatirapaSyadyaTEtasyAgnerantaM na paryEt



6.2.1.[8]

sa Ekzata . yamimamAtmAnamapsu prApiplavaM tamanvicAnIti
tamanvEcattadyadezAmapsu pravidDAnAM pratyatizWattA apaH samaBaradaTa
yadasyAM tAM mfdaM taduBayaM samBftya mfdaM
cApaScezwakAmakarokzasmAdetaduBayamizwakA Bavati mfccApaSca



6.2.1.[9]

sa Ekzata . yadi vA idamitTameva sadAtmAnamaBisaMskarispacAnIti
tadagninApacattadenadamftamakarodetadvE haviramfye martya kuRapo
'napahatapApmA BavizyAmi hantEtadagninAtaM Bavati yadagninA pacanti
tasmAdagninezwakAH pacantyamftA evEnAstatkurvanti



6.2.1.[10]

tadyadizwvA paSunApaSyat . tasmAdizwakAstasmAdizwvEva paSunezwakAH
kuryAdanizwakA ha tA Bavanti yAH purA paSoH kurvantyaTo ha tadanyadeva



6.2.1.[11]

tadyAstAH SriyaH . etAni tAni paSuSIrzARyaTa yAni tAni kusinDAnyetAstAH paYca
citayastadyatpaSuSIrzARyupaDAya citIScinotyetEreva tacIrzaBiretAni kusinDAni
saMdaDAti



6.2.1.[12]

ta ete sarve paSavo yadagniH . tasmAdagnO paSavo ramante p!sminnagnirADIyate
'gnirhyeza yatpaSavastato vE prajApataSuBireva tatpaSavo ramante tasmAdyasya
paSavo Bavanti tEragniraBavat  etEratra sarvEH prajApatirayakzyata
tadevAgnerantaM par



6.2.1.[13]

tadDEke AhuH . atrEvEtEH sarvEH paSuBiryajeta yadvAyEzyattadyadetEratra
sarvEryajeta tadevAgnerantaM parIyAditi na taTA kuryAddevAnAM taditAdiyAdaTo
paTastadiyAdaTo kiM tataH samBaredetAni vA etatkusinDAnyetAScitIH samBarati
tasmAttaTA na kuryAt



6.2.1.[14]

yadvevEtAnpaSUnAlaBate . AyatanamevEtadagnaye karoti na hyanAyatane kaScana
ramate'nnaM vA AyatanaM tadetatpurastAnnidaDAti tadenaM paSyannagnirupAvartate



6.2.1.[15]

puruzo'Svo gOravirajo Bavanti . etAvanto vE sarve paSavo'nnam
paSavastadyAvadannaM tadetatpurastAnnidaDAti tadenaM paSyannagnirupAvartate



6.2.1.[16]

paYca Bavanti . paYca hyete'gnayA yadetAScitayasteBya etatpaYcAyatanAni nidaDAti
tadenaM paSyannagnirupAvartate



6.2.1.[17]

tadyadagniBya iti . bahavo hyete'gnayo yadetAScitayo'Ta yatkAmAyeti yaTA taM
kAmamApnuyAdyajamAno yatkAma etatkarma kurute



6.2.1.[18]

puruzaM praTamamAlaBate . puruzo hi praTamaH paSUnAmaTASvaM puruzaM
hyanvaSvo'Ta gAmaSvaM hyanu gOraTAviM gAM hyanvaviraTAjamaviM
hyanvajastadenAnyaTApUrvaM yaTASrezWamAlaBate



6.2.1.[19]

tezAM vizamA raSanAH syuH . puruzasya varzizWATa hrasIyasyaTa hrasIyasI
tadyaTArUpaM paSUnAM raSanAH karotyapapavasyasAya sarvAstveva samAH syuH sarvAH
sadfSyaH sarve hyete samAH sarve sadfSA agnayo hyucyante'nnaM hyucyante tena
samAstena sadfSAH



6.2.1.[20]

tadAhuH . kaTamasyEzo'gniH paYcezwakaH sarvaH paSuzvArabDA BavatIti
puroqASakapAlezu nvevApyata iyaM praTamA mfnmayIzwakATa yatpaSumAlaBate
tena paSvizwakApyate'Ta yadvapAmaBito hiraRyaSakalO Bavatastena
hiraRyezwakApyate'Ta yadiDmo yUpaH pariDayastena vAnaspatyezwakApyate'Ta
yadAjyaM prokzaRyaH puroqASastenAnnaM paYcamIzwakApyata evamu hAsyEzo
'gniH paYcezwakaH sarvaH paSuSvArabDo Bavati



6.2.1.[21]

tezAM caturviMSatiH sAmiDenyaH . caturviMSatyarDamAso vE saMvatsaraH saMvatsaro
'gniryAvAnagniryAvatyasya mAtrA tAvatEvEnametatsamindDe



6.2.1.[22]

yadveva caturviMSatiH . caturviMSatyakzarA vE gAyatrI gAyatro
'gniryAvAnagniryAvatyasya mAtrA tAvatEvEnametatsamindDe



6.2.1.[23]
yadveva caturviMSatiH . caturviMSo vE puruSo daSa hastyA aNgulayo daSa
pAdyAScatvAryaNgAni puruzaH prajApatiH prajApatiragniryAvAnagniryAvatyasya mAtrA
tAvatEvEnametatsamindDe



6.2.1.[24]

uBayIrgAyatrISca trizwuBaScAnvAha . prARo gAyatryAtmA triSwupprARamevAsya
gAyatrIBiH samindDa AtmAnaM trizwubBirmaDye trizwuBo BavantyaBito
gAyatryo maDye hyayamAtmABitaH prARA BUyasIH purastAdgAyatrIranvAha
kanIyasIruparizwAdBUyAMso hIme purastAtprARAH kanIyAMsa uparizwAt



6.2.1.[25]

so'nvAha . samAstvAgna ftavo varDayantviti prajApatiM visrastaM yatrAgniH
samadaDAttamabravIdyA matsaMmitAH sAmiDenyastABirmA samintsveti



6.2.1.[26]

sa etA apaSyat . samAstvAgna ftavo varDayantviti samASca tvAgna ftavaSca
varDayantvityetatsaMvatsarA fzayo yAni satyeti saMvatsarASca tua'rzayaSca satyAni ca
varDayantvityetatsaM divyena dIdihi rocanenetyasO vA Adityo divyaM rocanaM tena
saMdIdihItyetadviSvA ABAhi pradiSaScatasra iti sarvA ABAhi pradiSaScatasra ityetat



6.2.1.[27]

tA etA ekavyAKyAnAH . etamevABi yaTEtameva saMskuryAdetaM saMdaDyAdetaM
janayettA AgneyyaH prAjApatyA yadagnirapaSyattenAgneyyo yatprajApatiM satEndDa
tena prAjApatyAH



6.2.1.[28]

dvAdaSApriyaH . dvAdaSa mAsAH saMvatsaraH saMvatsaro'gniryAvAnagniryAvatyasya
mAtrA tAvatEvEnametadAprIRAti



6.2.1.[29]

yadveva dvAdaSa . dvAdaSAkzarA vE jagatIyaM vE jagatyasyAM hIdaM sarvaM
jagadiyamu vA agnirasyE hi sarvo'gniScIyate yAvAnagniryAvatyasya mAtrA
tAvatEvEnametadAprIRAti



6.2.1.[30]
yadveva dvAdaSa . dvAdaSAkzarA vE jagatI jagatI sarvARi candAMsi sarvARi candAMsi
prajApatiH prajApatiragniryAvAnagniryAvatyasya mAtrA tAvatEvEnametadAprIRAti



6.2.1.[31]

tA etA UrDvA asya samiDo BavantIti . prajApatiM visrastaM yatrAgnaH
samadaDAttamabravIdyA matsammitA ApriyastABirmAprIRIhIti



6.2.1.[32]

sa etA azaSyat . UrDvA asya samiDo BavantItyUrDvA hyetasya samidDasya
samiDo BavantyUrDvA SukrA SocIMzyagnerityUrDvAni hyetasya SukrARi
SocIMzyarcIMzi Bavanti dyumattameti vIryavattametyetatsupratIkasyeti sarvato vA
agniH supratIkaH sUnoriti yadenaM janayati tenAsyEza sUnuH



6.2.1.[33]

tA etA ekavyAKyAnAH . etamevABi yaTEtameva saMskuryAdetaM saMdaDyAdetaM
janayettA AgneyyaH prAjApatyA yadagnirapaSyattenAgneyyo yatprajApatimAprIRAttena
prAjApatyAH



6.2.1.[34]

tA vizamA vizamapadAH . vizamAkzarA vizamARi hi candAMsyaTo
yAnyasyADyAtmamaNgAni vizamARi tAnyasyEtABirAprIRAti



6.2.1.[35]

vESvAnaraH paSupuroqASaH . vESvAnaro vE sarve'gnayaH sarvezAmagnInAmupAptyE



6.2.1.[36]

yadveva vESvAnaraH . ftavo hEte yadetAScitayo'gnayo vA ftava ftavaH saMvatsaraH
saMvatsaro vESvAnaro yadagnaya iti syAdati tadrecayeddvAdaSakapAlo dvAdaSa mAsAH
saMvatsaraH saMvatsaro vESvAnara Agneyyo yAjyAnuvAkyA agnirUpARAmupAtyE
kAmavatyaH kAmAnAmupAtyE



6.2.1.[37]

tadDEke . ityevEtAni paSuzIrzARi vittvopadaDatyuBayenEte paSava iti te ha te
martyAH kuRapAH samBavantyanAprItAni hi tAni tadDa taTAzAQeH
sOSromateyasyopadaDuH sa ha kzipra eva tato mamAra



6.2.1.[38]

hiraRmayAnyu hEke kurvanti . amftezwakA iti vadantastA ha tA anftezwakA na hi tAni
paSuSIrzARi



6.2.1.[39]

mfnmayAnyu hEke kurvanti . utsannA vA ete paSavo yadvE kiMcotsannamiyaM tasya
sarvasya pratizWA tadyatrEte paSavo gatAstata enAnaDi samBarAma iti na taTA
kuryAdyo vA etezAmAvftaM ca brAhmaRaM ca na vidyAttasyEta utsannAH syuH sa
etAneva paYca paSUnAlaBeta yAvadasya vaSaH syAttAnhEtAnprajApatiH praTama AleBe
SyAparRaH sAyakAyano'ntamo'Ta ha smEtAnevAntareRAlaBante'TEtarhImO
dvAvevAlaByete prAjApatyaSca vAyavyaSca tayorato brAhmaRamudyate



6.2.2.[1]

prAjApatyaM carakA AlaBante . prajApatiragniM citvAgniraBavattadyadetamAlaBate
tadevAgnerantaM paryetIte



6.2.2.[2]

SyAmo Bavati . dvayAni vE SyAmasya lomAni SuklAni ca kfzRAni ca dvandvam
miTunaM prajananaM tadasya prAjApatyaM rUpaM tUfaro Bavati tUparo hi prajApatiH



6.2.2.[3]

tasyEkaviMSati sAmiDenyaH . dvAdaSa mAsAH paYca'rtavastraya ime lokA asAvAditya
ekaviMSa eza prajApatiH prajApatiragniryAvAnagniryAvatyasya mAtrA
tAvatEvEnametatsamindDe



6.2.2.[4]

yadvevEkaviMSatiH . ekaviMSo vE puruzo daSa hastyA aNgulayo daSa pAdyA
AtmEkaviMSaH puruzaH prajApatiH prajApatiragniryAvAnagniryAvatyasya mAtrA
tAvatEvEnametatsamindDe



6.2.2.[5]

uBayIrgAyatrISca trizwuBaScAnvAha . tAsAmukto banDuruktamvevAnvfcaM
hiraRyagarBavatyAGAramAGArayati prajApatirvE hiraRyagarBaH
prajApatiragnirdvAdaSApriyastAsAmukto banDuruktamvevAnvfca prAjApatyaH
paSupuroqASo ya eva paSorbanDuH sa puroqASasya dvAdaSakapAlo dvAdaSa mAsAH
saMvatsaraH saMvatsaraH prajApatiH kadvatyo yAjyAnuvAkyAH ko hi prajApatiH



6.2.2.[6]

aTEtaM vAyave niyutvate . SuklaM tUparamAlaBate prajApatiH prajAH
sfzwvAnuvyEkzata tasyAtyAnandena retaH parApatatso'jaH SuklastUparo
lapsudyaBavadraso vE reto yAvAnu vE rasastAvAnAtmA tadyadetamAlaBate
tadevAgnerantaM paryeti Suklo Bavati SuklaM hi retastUparo Bavati tUparaM hi reto
vAyave Bavati prARo vE vAyurniyutvate BavatyudAno vE niyutaH
prARodAnAvevAsminnetaddaDAti



6.2.2.[7]

yadvevEtaM vAyave niyutvate . SuklaM tUparamAlaBate prajApatiM vistrastaM yatra
devAH samaskurvantsa yo'smAtprARo maDyata udakrAmattamasminnetena
paSunAdaDustaTEvAsminnayametaddaDAti vAyave Bavati prARo vE vAyurniyutvate
BavatyudAno vE niyutaH prARodAnAvevAsminnetaddaDAti Suklo Bavati Suklo hi
vAyustUparo Bavati tUparo hi vAyuH



6.2.2.[8]

tasya saptadaSa sAmiDenyaH . saptadaSo vE saMvatsaro dvAdaSa mAsAH paYca'rtavaH
saMvatsaraH prajApatiH prajApatiragniryAvAnagniryAvatyasya mAtrA
tAvatEvEnametatsamindDe



6.2.2.[9]

yadveva saptadaSa . saptadaSo vE puruzo daSa prARAScatvAryaNgAnyAtmA paYcadaSo
grIvAH zoqaSyaH SiraH saptadaSaM puruzaH prajApatiH
prajApatiragniryAvAnagniryAvatyasya mAtrA tAvatEvEnametatsamindDe



6.2.2.[10]

uBayIrgAyatrISca trizwuBaScAnvAha . tAsAmukto banDuruktamvevAnvfcaM
dvAdaSApriyastAsAmukto banDuruktamvevAnvfcaM prAjApatyaH paSupuroqASo'tro sa
kAma upApta iti ha smAha mAhitTiryaM carakAH prAjApatye paSAvAhuriti



6.2.2.[11]

yadveva vAyavyaH paSurBavati . prAjApatyaH paSupuroqASo'rDaM ha
prajApatervAyurarDaM prajApatistadyaduBO vAyavyO syAtAmuBO vA
prAjApatyAvarDaM hEvAsya kftaM syAnnArDamaTa yadvAyavyaH paSurBavati
prAjApatyaH paSupuroqASastena hEvEtaM sarvaM kftsnaM prajApatiM saskaroti



6.2.2.[12]

yadveva vAyavyaH paSurBavati . prAjApatyaH paSupuroqASaH prajApatiM vistrastaM
yatra devAH samaskurvantsa yo'smAtprARo maDyata udakrAmattamasminnetena
paSunAdaDuraTAsyEtena puroqASenAtmAnaM samaskurvantsa yatprAjApatyo Bavati
prajApatirhyAtmA dvAdaSakapAlo dvAdaSa mAsAH saMvatsaraH saMvatsaraH prajApatiH
kadvatyO yAjyAnuvAkye ko hi prajApatiH



6.2.2.[13]

tadyadvapAM purastAjjuhoti . ya evAyaM purastAtprARastamasminnetaddaDAtyaTa
yadetena maDyataScaranti maDyato hyayamAtmATa yadDavizoparizwAccaranti ya
evAyamuparizwAtprARastamasminnetaddaDAti Suklavatyo yAjyAnuvAkyAH syuH
SuklarUpARAmupAptyE niyutvatyo yadeva niyutvadrUpaM tasyopAptyE



6.2.2.[14]

tadu vA AhuH . vapAyA eva SuklavatyO syAtAmetAvadvE paSO SuklaM
yadvapASuklavatyO niyutvatyO havizo yadeva niyutvadrUpaM tasyopAptyA iti



6.2.2.[15]

yadvevEtaM paSumAlaBate . etasminha paSO sarvezAM paSUnAM rUpaM yattUparo
lapsudI tatpuruzasya rUpaM tUparo hi lapsudI puruzo yattUparaH
kesaravAMstadaSvasya rUpaM tUparo hi kesaravAnaSvo yadazwASaPastadgo
rUpamazwASaPo hi gOraTa yadasyAveriva SaPAstadave rUpaM yadajastadajasya
tadyadetamAlaBate tena hEvAsyEte sarve paSava AlabDA Bavantyato yatamadasya
karmopakalpetEte vA paYca paSava eza vA prAjApatya eza vA niyutvatIyaH



6.2.2.[16]

taM pOrRamAsyAmAlaBeta . amAvAsyAyAmAlaBetetyu hEka AhurasO vE candraH
prajApatiM sa etAM rAtrimiha vasati tadyaTopatizWantamAlaBetEvaM taditi



6.2.2.[17]

tadvE pOrRamAsyAmeva . asO vE candraH paSustaM devAH pOrRamAsyAmAlaBante
yatrEnaM devA AlaBante tadenamAlaBA iti tasmAtpOrRamAsyAM yadveva
pOrRamAsyAM pOrRamAsI ha vAva praTamA vyuvAsa tasmAdveva pOrRamAsyAm


6.2.2.[18]

tadvE PAlgunyAmeva . ezA ha saMvatsarasya praTamA rAtriryatPAlgunI pOrRamAsI
yottarEzottamA yA pUrvA muKata eva tatsaMvatsaramAraBate



6.2.2.[19]

sa vA izwvEva pOrRamAsena . aTa paSumAlaBeta pOrRamAsena vA indro vftram
pApmAnaM hatvApahatapApmEtatkarmAraBata taTEvEtadyajamAnaH
pOrRamAsenEva vftraM pApmAnaM hatvApahatapApmEtatkarmAraBate



6.2.2.[20]

tadvA upAMSu Bavati . etadDEtEH prajApatiH paSuBiH karmeyeza
tadDAtrAnadDevEvAsAniruktamiva tasmAdupAMSu



6.2.2.[21]

yadvevopAMSu . prAjApatyaM vA etatkarma prajApatiM hyetena karmaRAraBate'nirukto
vE prajApatiH



6.2.2.[22]

yadvevopAMSu . reto vA atra yajYa upAMSu vE retaH sicyate vapA paSupuroqASo
haviretAvAnhi paSuH



6.2.2.[23]

azwakAyAmuKAM samBarati . prAjApatyametadaharyadazwakA prAjApatyametatkarma
yaduKA prAjApatya eva tadahanprAjApatyaM karma karoti



6.2.2.[24]

yadvevAzwakAyAm . parvEtatsavatsarasya yadazwakA parvEtadagneryaduKA
parvaRyeva tatparva karoti



6.2.2.[25]

yadvevAzwakAyAm . azwakA vA uKA niDirdvA udDI tiraScI rAsnA taccatuScitasra
UrDvAstadazwAvazwakAyAmeva tadazwakAM karoti



6.2.2.[26]

amAvAsyAyAM dIkzate . amAvAsyAyE vA aDi yajYastAyate yato yajYastAyate tato yajYaM
janayAnIti



6.2.2.[27]

yadvevAmAvAsyAyAm . reto vA etadBUtamAtmAnaM siYcatyuKAyAM yonO yaddIkzate
tasmA etaM purastAllokaM karoti yaddIkzito Bavati taM kftaM lokamaBi jAyate
tasmAdAhuH kfta lokaM puruzo'Bi jAyata iti



6.2.2.[28]

sa yatkanIyaH saMvatsarAddIkzitaH syAt . alokA izwakA upadaDyAdezwakA
lokAnatiricyerannaTa yadBUyaso lokAnkftvezwakA nAnUpadaDyAllokA izwakA
atiricyerannaTa yadamAvAsyAyAM dIkzitvAmAvAsyAyAM krIRAti tadyAvantameva lokaM
karoti tAvatIrizwakA upadaDAtyaTAsyApUryamARapakze sarvo'gniScIyate



6.2.2.[29]

tadAhuH . yadyAvatya etasyAgnerizwakAstAvanti kraye'horAtrARi sampadyante'Ta
yAnyUrDvAni krayAdahAni kaTamasya te lokA anUpahitA BavantIti yadvA
amAvAsyAyAM dIkzitvAmAvAsyAyAM krIRAti tadyAvantameva lokaM karoti tAvatIrizwakA
upadaDAtyaTa yAnyUrDvAni krayAdahAni tasminnavakASe'DvaryuragniM cinoti kvo
hi cinuyAnna ca so'vakASaH syAdyAvanti vE saMvatsarasyAhorAtrARi tAvatya
etasyAgnerizwakA upa ca trayodaSo mAsastrayodaSo vA eza mAso yAnyUrDvAni
krayAdahAni tadyA amUstrayodaSasya mAsa izwakAstABirasya te lokA anUpahitA
Bavanti tatsamA lokAScezwakASca Bavanti



6.2.2.[30]

etadvE yEva praTamA pOrRamAsI . tasyAM paSumAlaBate yA praTamAzwakA
tasyAmuKAM samBarati yA praTamAmAvAsyA tasyAM dIkzata etadvE yAnyeva
saMvatsarasya praTamAnyahAni tAnyasya tadAraBate tAni ca tadApnotyaTAtaH
sampadeva



6.2.2.[31]

tadAhuH . kaTamasyEtatkarma saMvatsaramagnimApnoti kaTaM saMvatsareRAgninA
sampadyata ityetezAM vE paYcAnAM paSUnAM caturviMSatiH sAmiDenyo
dvAdaSApriyastatzawtriMSadekAdaSAnuyAjA ekAdaSopayajastadazwA paYcASat



6.2.2.[32]

tato yAzwAcatvAriMSat . sAzwAcatvAriMSadakzarA jagatIyaM vE jagatyasyAM hIdaM
sarvaM jagadiyamu vA agnirasyE hi sarvo'gniScIyate yAvAnagniryAvatyasya mAtrA
tAvattadBavati



6.2.2.[33]

yadvevAzwAcatvAriMSat . azwAcatvAriMSadakzarA vE jagatI jagatI sarvARi candAMsi
sarvARi candAMsi prajApatiH prajApatiragniryAvAnagniryAvatyasya mAtrA tAvattadBavati



6.2.2.[34]

aTa yAni daSa . sA daSAkzarA virAqvirAqagnirdaSa diSo diSo'gnirdaSa prARAH prARA
agniryAvAnagniryAvatyasya mAtrA tAvattadBavati



6.2.2.[35]

vapA paSupuroqASaH . tatzazwiH zazwirmAsasyAhorAtrARi tanmAsamApnoti mAsa Apta
ftumApnotyftuH saMvatsaraM tatsaMvatsaramagnimApnoti ye ca saMvatsare kAmA aTa
yadato'nyadyadeva saMvatsare'nnaM tattat



6.2.2.[36]

aTEtasya prAjApatyasya . ekaviMSatiH sAmiDenyo
dvAdaSApriyastattrayastriMSadekAdaSAnuyAjA ekAdaSopayaja tatpaYcapaYcASadvapA
paSupuroqASo havistadazwApaYcASatsa yo'zwApaYcASati kAmo'trEva tamApnoti
dvAvAGArO tatzazwiH sa yaH zazwyAM kAmo'trEva tamApnotyaTa yadato
'nyadyadevaM saMvatsare'nnaM tattat



6.2.2.[37]

aTEtasya niyutvatIyasya . saptadaSa sAmiDenyo dvAdaSApriyastadekAM na
triMSadekAdaSAnuyAjA ekAdaSopayajastadekapaYcASadvapA paSupuroqASo
havistaccatuzpaYcASaddvAvAGArO dvO svizwakftO tadazwApaYcASatsa yo
'zwApaYcASati kAmo'trEva tamApnoti vanaspatiSca vasAhomaSca tatzazwiH sa yaH
zazwyAM kAmo'trEva tamApnotyaTa yadato'nyadyadeva saMvatsare'nnaM
tattadevamu hAsyEtatkarma saMvatsaramagnimApnotyevaM saMvatsareRAgninA
sampadyate


6.2.2.[38]

tadAhuH . nEtasya paSoH samizwayajUMzi juhuyAnna
hfdayaSUlenAvaBfTamaByaveyAdAramBo vA ezo'gneH paSurvyavasargo devatAnAM
samizwayajUMzi saMsTAvaBfTo nedAramBe devatA vyavasfjAni nedyajYaM
saMsTApayAnIti sa vE sameva sTApayedetena paSunezwvA
tatprajApatirapaSyadyaTEtasyAgnerantaM na paryEttasmAtsaMsTApayedyadveva
saMsTApayati prARa eza paSustasya yadantariyAtprARasya tadantariyAdyadu vE
prARasyAntariyAttata evaM mriyeta tasmAtsameva sTApayedaTAto vratAnAmeva



6.2.2.[39]

tadAhuH . nEtena paSunezwvopari SayIta na mAMsamaSnIyAnna
miTunamupeyAtpUrvadIkzA vA eza paSuranavakxptaM vE tadyaddIkzita upari
SayIta yanmAMsamaSnIyAdyanmiTunamepeyAditi netvevEzA dIkzA neva hi
meKalAsti na kfzRAjinamizwakAM vA etAM kurute tasmAdu kAmamevopari SayItEtadu
sarvamannaM yadate paSavastadasyAtrAptamArabDaM Bavati tadyAni kAni
cAmaDuno'SanAni tezAmasya sarvezAM kAmASanaM yadi laBeta miTunaM tu
nopeyAtpurA mEtrAvaruRya payasyAyE tasyopari banDuH



6.2.2.[40]

tadAhuH . dadyAdetasminyajYe dakziRAM nenme'yaM yajYo'dakziRo'sadbrahmaRa
AdizwadakziRAM dadyAdbrahmA vE sarvo yajYastadasya sarvo yajYo Bizajjayito
BavatIti na taTA kuryAdizwakAM vA etAM kurute tadyaTezwakAyAmizwakAyAM
dadyAttAdfktadamurhyeva dadyAdyadasyopakalpeta



6.2.3.[1]

etadvE devA abruvan . cetayaDvamiti citimicateti vAva tadabruvaMstezAM
cetayamAnAnAM prajApatirimAM praTamAM svayamAtfRAM citimapaSyattasmAttAm
prajApatinopadaDAti



6.2.3.[2]

tamagnirabravIt . upAhamAyAnIti keneti paSuBiriti taTeti paSvizwakayA ha
taduvAcEzA vAva paSvizwakA yaddUrvezwakA tasmAtpraTamAyE svayamAtfRAyA
anantarhitA dUrvezwakopaDIyate tasmAdasyA anantarhitA ozaDayo'nantarhitAH
paSavo'nantarhito'gniranantarhito hyeza etayopEt



6.2.3.[3]

te'bruvan . cetayaDvameveti citimicateti vAva tadabruvannita UrDvamicateti tezAM
cetayamAnAnAmindrAgnI ca viSvakarmA cAntarikzaM dvitIyAM svayamAtfRAM
citimapaSyaMstasmAttAminprAgniByAM ca viSvakarmaRA copadaDAti


6.2.3.[4]

tAnvAyurabravIt . upAhamAyAnIti keneti digBiriti taTeti diSyABirha taduvAca
tasmAddvitIyAyE svayamAtfRAyA anantarhitA diSyA upaDIyante
tasmAdantarikzAdanantarhitA diSo'nantarhito vAyuranantarhito hyeza etABirupEt



6.2.3.[5]

te'bruvan . cetayaDvameveti citimicateti vAva tadabruvannita UrDvamicateti tezAM
cetayamAnAnAM paramezWI divaM tftIyaM svayamAtfRAM citimapaSyattasmAttAm
paramezWinopadaDAti



6.2.3.[6]

tamasAvAdityo'bravIt . upAhamAyAnIti keneti lokampfRayeti taTetyeza vAva
lokampfRAtmanA hEva taduvAca tasmAttftIyA svayamAtfRAnantarhitA lokampfRAyA
upaDIyate tasmAdaSAvAdityo'nantarhito divo'nantarhito hyeza etayopEt



6.2.3.[7]

tadetA vAva zaqdevatAH . idaM sarvamaBavanyadidaM kiM ca te devASca
'rzayaScAbruvannimA vAva zaqdevatA idaM sarvamaBUvannupa tajjAnIta yaTA
vayamihApyasAmeti te'bruvaMScetagraDvamiti citimicateti vAva tadabruvaMstadicata
yaTA vayamihApyasAmeti tezAM cetayamAnAnAM devA dvitIyAM
citimapaSyannfzayaScaturTIm



6.2.3.[8]

te'bruvan . upa vayamAyAmeti keneti yadezu lokezUpeti taTeti tadyadUrDvam
pfTivyA arvAcInamantarikzAttena devA upAyaMstadezA dvitIyA citiraTa
yadUrDvamantarikzAdarvAcInaM divastena'rzaya upAyaMstadezA caturTI citiH



6.2.3.[9]

te yadabruvan . cetayaDvamiti citimicateti vAva tadabruvanyaccetayamAnA
apaSyaMstasmAccitayaH



6.2.3.[10]

prajApatiH praTamAM citimapaSyat . prajApatireva tasyA ArzeyaM devA dvitIyAM
citimapaSyandevA eva tasyA ArzeyamindrAgnI ca viSvakarmA ca tftIyAM
citimapaSyaMsta eva tasyA ArzeyamfzayaScaturTIM citimapaSyannfzaya eva tasyA
ArzeyaM paramezWI paYcamIM citimapaSyatparamezWyeva tasyA ArzeyaM sa yo
hEtadevaM citInAmArzeyaM vedArzeyavatyo hAsya banDumatyaScitayo Bavanti



6.3.1.[1]

etadvE devA abruvan . cetayaDvamiti citimicateti vAva tadabruvaMstezAM
cetayamAnAnAM savitEtAni sAvitrARyamapaSyadyatsavitApaSyattasmAtsAvitrARi sa
etAmazwAgfhItAmAhutimajuhottAM
hutvemAmazWaDAvihitAmazAQAmapaSyatpurEva sfzwAM satIm



6.3.1.[2]

te yadabruvan cetayaDvamiti citimicateti vAva tadabruvanyaccetayamAnA
apaSyaMstasmAccitirAhutirvE yajYo yadizwvApaSyattasmAdizwakA



6.3.1.[3]

tAM vA etAm . ekaM satImazwAgfhItAmazwABiryajurBirjuhoti tasmAdiyamekA
satyazwaDAvihitA



6.3.1.[4]

tAmUrDvAmudgfhRanjuhoti . imAM tadUrDvAM rUpErudgfhRAti tasmAdiyamUrDvA
rUpEH



6.3.1.[5]

tAM saMtatAM juhoti . etadvE devA abiBayuryadvE na iha rakzAMsi nAzwrA
nAnvaveyuriti ta etaM saMtatahomamapaSyanrakzasAM nAzwrARAmananvavAyanAya
tasmAtsaMtatAM juhoti



6.3.1.[6]

yadvevEtAmAhutiM juhoti . savitEzo'gnistametayAhutyA purastAtprIRAti tamizwvA
prItvATEnaM samBarati tadyadetayA savitAraM prIRAti tasmAsAvitrARi tasmAdvA
etAmAhutiM juhoti



6.3.1.[7]

yadvevEtAmAhutiM juhoti . savitEzo'gnistametayAhutyA purastAdreto BUtaM siYcati
yAdfguE yonO retaH sicyate tAdfgjAyate tadyadetayA savitAraM reto BUtaM siYcati
tasmAtsAvitrARi tasmAdvA etAmAhutiM juhoti



6.3.1.[8]

sruvaScAtra srukca prajujyete . vAgvE srukprARaH sruvo vAcA ca vE prARena cEtadagre
devAH karmAnvEcaMstasmAtsruvaSca srukca



6.3.1.[9]

yadveva sruvaSca srukca . yo vE sa prajApatirAsIdeza sa sruvaH prARo vE sruvaH
prARaH prajApatiraTa yA sA vAgAsIdezA sA srugyozA vE vAgyozA srugaTa yAstA Apa
AyanvAco lokAdetAstA yAmetAmAhutiM juhoti



6.3.1.[10]

tAM saMtatAM juhoti . saMtatA hi tA Apa AyannaTa yaH sa prajApatistrayyA vidyayA
sahApaH prAviSadeza sa yEretadyajurBirjuhoti



6.3.1.[11]

tadyAni trIRi praTamAni . ime te lokA aTa yaccuturTaM yajustrayI sA vidyA jagatI sA
Bavati jagatI sarvARi candAMsi sarvARi candAMsi trayI vidyATa yAni catvAryuttamAni
diSastAnIme ca vE lokA diSaSca prajApatiraTEzA trayI vidyA



6.3.1.[12]

sa juhoti . yaYjAnaH praTamaM mana iti prajApatirvE yuYjAnaH sa mana etasmE
karmaRe yuNkta tadyanmana etasmE karmaRe'yuNkta tasmAtprajApatiryuYjAnaH



6.3.1.[13]

tatvAya savitA Diya iti . mano vE savitA prARA Diyo
'gnerjyotirnicAyyetyagnerjyotirdfzwvetyetatpfTivyA aDyABaraditi pfTivyE
hyenadaDyABarati



6.3.1.[14]

yuktena manasA vayamiti . mana evEtadetasmE karmaRe yuNkte na hyuyuktena
manasA kiM cana samprati SaknAti kartuM devasya savituH sava iti devena savitrA
prasUtA ityetatsvargyAya Saktyeti yaTEtena karmaRA svargaM lokamiyAdevametadAha
Saktyeti SaktyA hi svargaM lokameti



6.3.1.[15]

yuktvAya savitA devAniti . mano vE savitA prARA devAH svaryato DiyA divamiti
svargaM hEnAMlokaM yato DiyEtasmE karmaRe yuyuje bfhajjyotiH karizyata ityasO
vA Adityo bfhajjyotireza u ezo'gniretamvete saMskarizyanto Bavanti savitA
prasuvAti tAniti savitfprasUtA etatkarma karavannityetat



6.3.1.[16]

yuYjate mana uta yuYjate Diya iti . manaScEvEtatprARAScEtasmE karmaRe yuNkte
viprA viprasyeti prajApatirvE vipro devA viprA bfhato vipaScita iti prajApatirvE
bfhanvipaScidvi hotrA daDa iti yadvA eza cIyate tadeza hotrA viDatte cite
hyetasminhotrA aDiviDIyante vayunAvidityeza hIdaM vayunamavindadeka idityeko
hyeza idaM sarvaM vayunamavindanmahI devasya savituH parizwutiriti mahatI
devasya savituH parizwutirityetat



6.3.1.[17]

yuje vAM brahma pUrvyaM namoBiriti . prARo vE brahma pUrvyamannaM
namastattadezEvAhutirannametayEva tadAhutyEten sUreriti yaToBayezu
devamanuzyezu kIrtiSloko yajamAnasAnnena prARAnetasmE karmaRe yuNkte vi Sloka
etu paTyevaya syAdevametadAha SfRvantu viSve amftasya putrA iti prajApatirvA
amftastasya viSve devAH putrA A ye DAmAni divyAni tasTuritIme vE lokA divyAni
DAmAni tadya ezu lokezu devAstAnetadAha



6.3.1.[18]

yasya prayARamanvanya idyayuriti . prajApatirvA etadagre karmAkarottattato devA
akurvandevA devasya mahimAnamojaseti yajYo vE mahimA devA devasya yajYaM
vIryamojasetyetadyaH pArTivAni vimame sa etaSa iti yadvE kiM cAsyAM tatpArTivaM
tadeza sarva vimimIte raSmiBirhyenadaByavatanoti rajAMsi devaH savitA
mahitvanetIme vE lokA rajAMsyasAvAdityo devaH savitA tAneza mahimnA vimimIte



6.3.1.[19]

deva savitaH prasuva yajYaM prasuva yajYapatiM BagAyeti . asO vA Adityo devaH
savitA yajYo BagastametadAha prasuva yajYaM prasuva yajYapatiM BagAyeti divyo
ganDarvaH ketapUH ketaM naH punAtvityasO vA Adityo divyo ganDarvo'nnaM keto
'nnapUrannaM naH punAtvityetadvAcaspatirvAcaM naH svadatviti vAgvA idaM karma
prARo vAcaspatiH prARo na idaM karma svadatvityetat



6.3.1.[20]

imaM no deva savitaryajYaM praRayeti . asO vA Adityo devaH savitA yadu vA eza
yajYiyaM karma praRayati tadanArtaM svastyudfcamaSnute devAvyamiti yo
devAnavadityetatsaKividaM satrAjitaM DanajitaM svarjitamiti ya etatsarvaM
vindAdityetadfcetyfcA stomaM samarDaya gAyatreRa raTantaram
bfhadgAyatravartanIti sAmAni svAheti yajUMzi sEzA trayI vidyA praTamaM jAyate
yaTEvAdo'mutrAjAyatEvamaTa yaH so'gnirasfjyatEza sa yo'ta UrDvamagniScIyate



6.3.1.[21]

tAnyetAnyazwO sAvitrARi . azwAkzarA gAyatrI gAyatro'gniryAvAnagniryAvatyasya
mAtrA tAvatEvEnametadreto BUtaM siYcati tAni nava Bavanti svAhAkAro navamo
nava diSo diSo'gnirnava prARAH prARA agniryAvAnagniryAvatyasya mAtrA
tAvatEvEnametadreto BUtaM siYcati tAni daSa BavantyAhutirdaSamI daSAkzarA
virAqvirAqagnirdaSa diSo diSo'gnirdaSa prARAH prARA agniryAvAnagniryAvatyasya
mAtrA tAvattadBavati



6.3.1.[22]

etasyAmAhutyAM hutAyAm . agnirdeveBya udakrAmatte devA abruvanpaSurvA agniH
paSuBirimamanvicAma sa svAya rUpAyAvirBavizyatIti taM paSuBiranvEcantsa
svAya rUpAyAviraBavattasmAdu hEtatpaSuH svAya rUpAyAvirBavati ga



6.3.1.[23]

te'bruvan . yadyaha sarvEranvezizyAmo yAtayAmA anupajIvanurvA gave'Svo
vASvAya puruzo vA puruzAya IyA Bavizyanti yadyu asarvErasarvamanuvetsyAma iti
ta etamekaM paSuM dvAByAM paSuByAM pratyapaSyanrAsaBaM goScAveSca
tadyadetamekaM paSuM dvAByAM paSuByAM pratyapaSyaMstasmAdeza ekaH
sandviretAH



6.3.1.[24]

anadDApuruzaM puruzAt . eza ha vA anadDApuruzo yo na devAnavati na pitFnna
manuzyAMstatsarvEraha paSuBiranvEcanno yAtayAmA anupajIvanIyA aBavan



6.3.1.[25]

triBiranvicati . trivfdagniryAvAnagniryAvatyasya mAtrA tAvatEvEnametadanvicati
paYca sampadA Bavanti paYcacitiko'gniH paYca'rtavaH saMvatsaraH saMvatsaro
'gniryAvAnagniryAvatyasya mAtrA tAvattadBavati



6.3.1.[26]

te mOYjIBiraBiDAnIBiraBihitA Bavanti . agnirdeveBya udakrAmatsa muYjam
prAviSattasmAtsa suzirastasmAdvevAntarato DUmarakta iva sEzA
yoniragneryanmuYco'gnirime paSavo na vE yonirgarBaM hinastyAhiMsAyE yonirvE
jAyamAno jAyate yonerjAyamAno jAyAtA iti



6.3.1.[27]

trivfto Bavanti . trivfdDyagniraSvABiDAnIkftA Bavanti sarvato vA aSvABiDAnI
muKaM pariSete sarvato yonirgarBaM pariSete yonirUpametatkriyate



6.3.1.[28]

te prAYcastizWanti . aSvaH praTamo'Ta rAsaBo'TAja evaM hyete'nupUrvaM yadvE
tadaSru sakzaritamAsIdeza so'Svo'Ta yattadarasadivEza rAsaBo'Ta yaH sa kapAle
raso lipta AsIdeza so'jo'Ta yattatkapAlamAsIdezA sA mfdyAmetadAharizyanto
BavantyeteByo vA eza rUpeByo'gre'sfjyata teBya evEnametajjanayati



6.3.1.[29]

te dakziRatastizWanti . etadvE devA abiBayuryadvE no yajYaM dakziRato rakzAMsi
nAzwrA na hanyuriti ta etaM vajramapaSyannamumevAdityamasO vA Aditya ezo
'Svasta etena vajreRa dakziRato rakzAMsi nAzwrA apahatyABaye'nAzwrA etaM
yajYamatanvata taTEvEtadyajamAna etena vajreRa dakziRato rakzAMsi nAzwrA
apahatyABaye'nAzwrA etaM yajYaM tanute



6.3.1.[30]

dakziRata AhavanIyo Bavati . uttarata ezABrirupaSete vfzA vA AhavanIyo
yozABrirdakziRato vE vfzA yozAmupaSete'ratnimAtre'ratnimAtrAdDi vfzA
yozAmupaSete



6.3.1.[31]

sA vERavI syAt . agnirdeveBya udakrAmatsa veRuM prAviSattasmAtsa suziraH sa etAni
varmARyaBito'kuruta parvARyananuprajYAnAya yatrayatra nidadAha tAni
kalmAzARyaBavan



6.3.1.[32]

sA kalmAzI syAt . sA hyAgneyI yadi kalmAzIM na vindedapyakalmAzI syAtsuzirA tu
syAtsEvAgneyI sEzA yoniragneryadveRuragniriyaM mfnna vE yonirgarBaM
hinastyahiMsAyE yonervE jAyamAno jAyate yonerjAyamAno jAyAtA iti



6.3.1.[33]

prAdaSamAtrI syAt . prAdeSamAtraM hIdamaBi vAgvadatyaratnimAtrI tveva Bavati
bAhurvA aratnirbAhuno vE vIryaM kriyate vIryasammitEva tadBavati



6.3.1.[34]

anyataHkzRutsyAt . anyatararo hIdaM vAcaH kzRutamuBayataHkzRuttveva
BavatyuBayato hIdaM vAcaH kzRutaM yadenayA dEvaM ca vadati mAnuzaM cATo
yatsatyaM cAnftaM ca tasmAduBayataHkzRut



6.3.1.[35]

yadvevoBayataHkzRut . ato vA aBrervIryaM yato'syE kzRutamuBayata
evAsyAmetadvIryaM daDAti



6.3.1.[36]

yadvevoBayataHkzRut . etadvA enaM devA anuvidyEByo lokeByo
'KanastaTEvEnamayametadanuvidyEByo lokeByaH Kanati



6.3.1.[37]

sa yaditi Kanati . tadenamasmAllokAtKanatyaTa yadUrDvoccarati
tadamuzmAllokAdaTa yadantareRa saMcarati tadantarikzalokAtsarveBya
evEnametadeByA lokeByaH Kanati



6.3.1.[38]

tAmAdatte . devasya tvA savituH prasave'SvinorbAhuByAM vitfprasUta
evEnAmetadetABirdevatABirAdatte gAyatreRapUzRo hastAByAmAdade gAyatreRa
candasANgirasvaditi sa candasATo asyAM gAyatraM cando daDAti pfTivyAH
saDasTAdagniM purIzyamaNgirasvadABareti paSavo vE purIzaM pfTivyA
upasTAdagniM paSavyamagnivadABaretyetattrEzwuBena candasANgirasvaditi
tadenAM trEzwuBena candasAdatte'To asyAM trEzwuBaM cando daDAti



6.3.1.[39]

aBrirasIti . aBrirhyezA tadenaM satyenAdatte nAryasIti vajro vA aBriryozA nArI na
vE yozA kaM cana hinasti SamayatyevEnAmetadahiMsAyE tvayA vayamagniM Sakema
KanituM saDasTa etIdaM vE saDasTaM tvayA vayamagniM Sakema
KanitumasmintsaDasTa ityetajjAgatena candasANgirasvaditi tadenAM jAgatena
candasAdatte'To asyAM jAgataM cando daDAti



6.3.1.[40]

triBirAdatte . trivfdagniryAvAnagniryAvatyasya mAtrA tAvatEvEnAmetadAdatte
triBirAdAyATEnAM caturTenABimantrayata etadvA enAM devAstriBirAdAyATAsyAM
caturTena vIryamadaDustaTEvEnAmayametattriBirAdAyATAsyAM caturTena
vIryaM daDAti



6.3.1.[41]

hasta ADAya saviteti . haste hyasyAhitA Bavati biBradaBrimiti biBarti hyenAM
hiraRyayImiti hiraRmayI hyezA yA
candomayyagnerjyotirnicAyyetyagnerjyotirdfzwvetyetatpfTivyA aDyABaraditi
pfTivyE hyenadaDyABaratyAnuzwuBena candasANgirasvaditi
tadenAmAnuzwuBena candasAdatte'To asyAmAnuzwuBaM cando daDAti
tAnyetAnyeva candAMsyezABrirAramBAyEveyaM vERavI kriyate



6.3.1.[42]

tAM hEke hiraRmayIM kurvanti . hiraRyayIti vA aByukteti na taTA kuryAdyadvA ezA
candAMsi tenEzA hiraRyamamftaM hiraRyamamftAni candAMsi



6.3.1.[43]

tAM caturBirAdatte . caturakzarA vE sarvA vAgvAgityekamakzaramakzaramiti
tryakzaraM tadyattadvAgityekamakzaraM yEvEzAnuzwubuttamA sA sATa
yadakzaramiti tryakzarametAni tAni pUrvARi yajUMzi sarvayEvEtadvAcAgniM Kanati
sarvayA vAcA samBarati tasmAccaturBiH



6.3.1.[44]

yadveva caturBiH . catasro vE diSaScatasfzu taddikzu vAcaM daDAti tasmAccatasfzu
dikzu vAgvadati candoBiSca yajurBiScAdatte tadazwO catasro diSaScatasro
'vAntaradiSaH sarvAsu taddikzu vAcaM daDAti tasmAtsarvAsu dikzu vAgvadati



6.3.2.[1]

hasta ezABrirBavatyaTa paSUnaBimantrayate . etadvA ezu devA anvezizyantaH
purastAdvIryamadaDustaTEvEzvayametadanvezizyanpurastAdvIryaM daDAti


6.3.2.[2]

so'SvamaBimantrayate . praturtaM vAjinnAdraveti yadvE kzipraM tattUrtamaTa
yatkziprAtkzepIyastatpratUrta varizWAmanu saMvatamitIyaM vE varizWA
saMvadimAmanu saMvatamityetaddivi te janma paramamantarikze tava nABiH
pfTivyAmaDi yoniriditi tadenametA devatAH karotyagniM vAyumAdityaM tadaSve
vIryaM daDAti



6.3.2.[3]

aTa rAsaBam . yuYjATAM rAsaBaM yuvamityaDvaryuM cEtadyajamAnaM
cAhAsminyAme vfzaRvasU ityasminkarmaRi vfzaRvasU ityetadagnim
BarantamasmayumityagniM BarantamasmatprezitamityetattadrAsaBe vIryaM
daDAti



6.3.2.[4]

aTAjam . yogeyoge tavastaraM vAjevAje havAmaha ityannaM vE vAjaH
karmaRikarmaRi tavastaramanne'nne havAmaha ityetatsaKAya indramUtaya
itIndriyavantamUtaya ityetattadaje vIryaM daDAti



6.3.2.[5]

triBiraBimantrayate . trivfdagniryAvAnagniryAvatyasya mAtrA
tAvatEvEzvetadvIryaM daDAti



6.3.2.[6]

aTEnAnprAca utkramayati . tadenametEH paSuBiranvicati nopaspfSatyagnireza
yatpaSavo nenmAyamagnirhinasaditi



6.3.2.[7]

so'Svamutkramayati . pratUrvannehyavakrAmannaSastIreti pApmA vA aSastistvaramARa
ehyavakrAmanpApmAnamityetadrudrasya gARapatyaM mayoBUrehIti rOdrA vE
paSavo yA te devatA tasyE gARapatyaM mayoBUrehItyetattadenamaSvenAnvicati



6.3.2.[8]

aTa rAsaBam . urvantarikzaM vIhi svastigavyUtiraBayAni kfRvanniti yaTEva
yajustaTA banDuH pUzRA sayujA sahetIyaM vE pUzAnayA sayujA sahetyetattadenaM
rAsaBenAnvicati



6.3.2.[9]

aTAjam . pfTivyAH saDasTAdagniM purIzyamaNgirasvadABareti pfTivyA
upasTAdagniM paSavyamagnivadABaretyetattadenamajenAnvicati



6.3.2.[10]

triBiranvicati . trivfdagniryAvAnagniryAvatyasya mAtrA tAvatEvEnametadanvicati
triBiH purastAdaBimantrayate tatzawzaqftavaH saMvatsaraH saMvatsaro
'gniryAvAnagniryAvatyasya mAtrA tAvattadBavati



6.3.3.[1]

pradIptA ete'gnayo Bavanti . aTa mfdamacayantIme vE lokA ete'gnayaste yadA
pradIptA aTEta ime lokAH puro vA etadeByo lokeByo >gre devAH
karmAnvEcaMstadyadetAnagnInatItya mfdamAharati tadenaM purEByo lokeByo
'nvicati



6.3.3.[2]

prAYco yanti . prAcI hi digagneH svAyAmevEnametaddiSyanvicati svAyAM diSi vindati



6.3.3.[3]

te prayanti . agniM purIzyamaNgirasvadacema ityagniM paSavyamagnivadacema
ityetat



6.3.3.[4]

aTAnadDApuruzamIkzate . agniM purIzyamaNgirasvadBarizyAma ityagnim
paSavyamagnivadBarizyAma ityetattadenamanadDApuruzeRAnvicati



6.3.3.[5]

aTa valmIkavapA suzirA vyaDve nihitA Bavati . tAmanvIkzata iyaM vE
valmIkuvapeyamu vA ime lokA etadvA enaM devA ezu lokezu
vigrAhamEcaMstaTEvEnamayametadezu lokezu vigrAhamicati


6.3.3.[6]

anvagniruzasAmagramaKyaditi . tadenamuzaHsvEcannanvahAni praTamo jAtavedA
iti tadenamahaHsvEcannanu sUryasya rurutrA ca raSmIniti tadenaM sUryasya
raSmizvEcannanu dyAvApfTivI AtatanTeti tadenaM
dyAvApfTivyorEcaMstamavindaMstaTEvEnamayametadvindati taM yadA
parApaSyatyaTa tAmavAsyatyAgacanti mfdam



6.3.3.[7]

aTASvamaBimantrayate . etadvE devA abruvanpApmAnamasyApahanAmeti Sramo vE
pApmA Sramamasya pApmAnamapahanAmeti tasya Sramam
pApmAnamapAGnaMstaTEvAsyAyametacramaM pApmAnamapahanti



6.3.3.[8]

Agatya vAjyaDvAnamiti . Agato hyasyADvA Bavati sarvA mfDo viDUnuta iti pApmA
vE mfDaH sarvAnpApmano viDUnuta ityetattasmAdu hEtadaSvaH syanttvA viDUnute
'gniM saDasTe mahati cakzuzA nicikIza itIdaM vE
mahatsaDasTamagnimasminmahati saDasTe cakzuzA didfkzata ityetat



6.3.3.[9]

aTEnamAkramayati . etadvA eza etaM deveByo'nuvidya
prAbavIdyaTAyamihevetyevam



6.3.3.[10]

yadvevAkramayati . etadvE devA abiBayuryadvE na imamiha rakzAM si nAzwrA na
hanyuriti tasmA etaM vajramuparizwadaBigoptAramakurvannamumevAdityamasO vA
Aditya ezo'SvastaTEvAsmA ayametaM vajramuparizwAdaBigoptAraM karoti



6.3.3.[11]

Akramya vAjin . pfTivImagnimica rucA tvamiti cakzurvE rugAkramya tvaM
vAjinpfTivImagnimica cakzuzetyetadBUmyA vfttvAya no brUhi yataH Kanema taM
vayamiti BUmestatspASayitvAya no brUhi yata enaM Kanemetyetat



6.3.3.[12]

aTEnamunmfSati . etadvA enaM devAH procivAMsaM vIryeRa
samArDayaMstaTEvEnamayametatprocivAMsaM vIryeRa samarDayati dyOste
pfzWaM pfTivI saDasTamAtmAntarikzaM samudro
yoniritItTamasItTamasItyevEtadAha viKyAya cakzuzA tvamaBitizWa pftanyata
iti viKyAya cakzuzA tvamaBitizWa sarvAnpApmana ityetannopaspfSati vajro vA
aSvo nenmAyaM vajro hinasaditi



6.3.3.[13]

aTEnamutkramayati . etadvE devA abruvankimimamaByutkramizyAma iti
mahatsOBagamiti tam
mahatsOBagamaByudakramayaMstaTEvEnamayametanmahatsOBagamaByutkr
amayatyutkrAma mahate sOBagAyetyutkrAma mahatte sOBagamityetattasmAdu
hEtadaSvaH paSUnAM Bagitamo'smAdAsTAnAditi yatrEtattizWasItyetaddraviRodA iti
draviRaM hyeByo dadAti vAjinniti vAjI hyeza vayaM syAma sumatO pfTivyA agniM
Kananta upasTe asyA iti vayamasmE pfTivyE sumatO syAmAgnimasyA upasTe
Kananta ityetat



6.3.3.[14]

aTEnamutkrAntamaBimantrayate . etadvA enaM devAH procivAMsaM yaTA dadivAMsaM
vandetEvamupAstuvannupAmahayaMstaTEvEnamayametadupastOtyupamahayatyud
akramIdityudDyakramIddraviRodA iti draviRaM hyeByo dadAti vAjyarveti vAjI ca
hyezo'rvA cAkaH sulokaM sukftaM pfTivyAmityakaraH sulokaM sukftam
pfTivyAmityetattataH Kanema supratIkamagnimiti tata enaM
KanemetyetatsupratIkamiti sarvato vA agniH supratIkaH svo ruhARA aDi
nAkamuttamamiti svargo vE loko nAkaH svargaM lokaM rohanto'Di
nAkamuttamamityetattaM dakziRopasaMkramayati yatretarO paSU Bavataste
dakziRataH prAYcastizWanti sa ya evAmutra dakziRata sTAnasya banDuH so'tra



6.3.3.[15]

aTopaviSya mfdamaBijuhoti . etadvE devA abruvaMScetayaDvamiti citimicrateti
vAva tadabruvaMste cetayamAnA etAmAhutimapaSyaMstAmajuhavustAM
hutvemAMlokAnuKAmapaSyan



6.3.3.[16]

te'bruvan . cetayaDvameveti citimicateti vAva tadabruvaMste cetayamAnA etAM
dvitIyAmAhutimapaSyaMstAmajuhavustAM hutvA viSvajyotizo'paSyannetA devatA agniM
vAyumAdityametA hyeva devatA viSvaM jyotistaTEvEtadyajamAna ete AhutI
hutvemAMSca lokAnuKAM paSyatyetASca devatA viSvajyotizo vyatizaktAByAM
juhotImAMSca tallokAnetASca devatA vyatizajati



6.3.3.[17]

yadvevEte AhutI juhoti . mfdaM ca tadapaSca prIRAti te izwvA prItvATEne samBarati
vyatizaktAByAM juhoti mfdaM ca tadapaSca vyatizajati


6.3.3.[18]

Ajyena juhoti . vajro vA AjyaM vajramevAsmA etadaBigoptAraM karotyaTo reto vA
AjyaM reta evEtatsiYcati sruveRa vfzA vE sruvo vfzA vE retaH siYcati svAhAkAreRa
vfzA vE svAhAkAro vfzA vE retaH siYcati



6.3.3.[19]

A tvA jiGarmi manasA Gfteneti . A tvA juhomi manasA ca Gftena
cetyetatpratikziyantaM BuvanAni viSveti pratyaNhyeza sarvARi BuvanAni kziyati
pfTuM tiraScA vayasA bfhantamiti pfTurvA eza tiryaNvayaso bfhanDUmena
vyacizWamanne raBasaM dfSAnamityavakASavantamannErannAdaM
dIpyamAnamityetat



6.3.3.[20]

A viSvataH pratyaYcaM jiGarmIti . A sarvataH pratyaYcaM juhomItyetadarakzasA
manasA tajjuzetetyahIqamAnena manasA tajjozayetetyetanmaryaSrI spfhayadvarRo
agniriti maryaSrIrhyeza spfhayadvarRo'gnirnABimfSe tanvA jarBurARa iti na hyezo
'BimfSe tanvA dIpyamAno Bavati



6.3.3.[21]

dvAByAmaBijuhoti . dvipAdyajamAno yajamAno'gniryAvAnagniryAvatyasya mAtrA
tAvatEvEnametatadreto BUtaM siYcatyAgneyIByAmagnimevEtadreto BUtaM siYcati
te yadAgneyyo tenAgniraTa yattrizwuBO tenendra EndrAgno
'gniryAvAnagniryAvatyasya mAtrA tAvatEvEnametadreto BUtaM siYcatIndrAgnI vE
sarve devAH sarvadevatyo'gniryAvAnagniryAvatyasya mAtrA tAvatEvEnametadreto
BUtaM siYcati



6.3.3.[22]

aSvasya pade juhoti . agnireza yadaSvastaTo hAsyEte agnimatyevAhutI hute BavataH



6.3.3.[23]

aTEnaM pariliKati . mAtrAmevAsmA etatkaroti yaTEtAvAnasItyevam



6.3.3.[24]

yadvevEnaM pariliKati . etadvE devA abiBayuryadvE na imamiha rakzAMsi nAzwrA
na hanyuriti tasmA etAM puraM paryaSrayaMstaTEvAsmA ayametAM puram
pariSrayatyaBryA vajro vA aBrirvajramevAsmA etadaBigoptAraM karoti sarvataH
pariliKati sarvata evAsmA etaM vajramaBigoptAraM karoti trizkftvaH pariliKati
trivftamevAsmA etaM vajramaBigoptAraM karoti



6.3.3.[25]

pari vAjapatiH kaviH . pari tvAgne puraM vayaM tvamagne dyuBirityagnimevAsmA
etadupastutya varma karoti parivatIBiH parIva hi pura AgneyIBiragnipurAmevAsmA
etatkaroti sA hEzAgnipurA dIpyamAnA tizWati tisfBistripuramevAsmA etatkaroti
tasmAdu hEtatpurAM paramaM rUpaM yattripuraM savE varzIyasAvarzIyasA candasA
parAmparAM leKAM varIyasIM karoti tasmAtpurAM parAparA varIyasI leKA Bavanti
leKA hi puraH



6.3.3.[26]

aTEnamasyAM Kanati . etadvE devA abiBayuryadvE na imamahi rakzAMsi nAzwrA
na hanyuriti tasmA imAmevAtmAnamakurvanguptyA AtmAtmAnaM gopsyatIti sA
samambilA syAttadasyeyamAtmA Bavati yadveva samaMbilA yonirvA iyaM reta idaM
yadvE retaso yonimatiricyate'muyA tadBavatyaTa yannyUnaM vyfdDaM tadetadvE
retasaH samfdDaM yatsamambilaM catuHsraktireza Bavati catasro vE diSaH
sarvABya evEnametaddigByaH Kanati



6.4.1.[1]

aTEnamataH Kanatyeva . etadvA enaM devA
anuvidyAKanastaTEvEnamayametadanuvidya Kanati devasya tvA savituH prasave
'SvinorbAhuByAM pUzRo hastAByAM pfTivyAH saDasTAdagnim
purIzyamaNgirasvatKanAmIti savitfprasUta evEnametadetABirdevatABiH pfTivyA
upasTAdagniM paSavyamagnivatKanati



6.4.1.[2]

jyotizmantaM tvAgne supratIkamiti . jyotizmAnvA ayamagniH supratIko'jasreRa
BAnunA dIdyatamityajasreRArcizA dIpyamAnamityetacivaM prajAByo'hiMsantam
pfTivyAH saDasTAdagniM purIzyamaNgirasvatKanAma iti SivaM prajAByo
'hiMsanta pfTivyA upasTAdagniM paSavyamagnivatKanAma ityetat



6.4.1.[3]

dvAByAM Kanati . dvipAdyajamAno yajamAno'gniryAvAnagniryAvatyasya mAtrA
tAvatEvEnametatKanatyaTo dvayaM hyevEtadrUpaM mfccApaSca



6.4.1.[4]

sa vE KanAmi KanAma iti Kanati . KanAmIti vA eta prajApatiraKanatKanAma iti
devAstasmAtKanAmi KanAma iti



6.4.1.[5]

sa vA aBryA Kanan . vAcA KanAmi KanAma ityAha vAgvA aBrirAramBAyEveyaM
vERavI kriyate vAcA vA etamaBryA devA aKanaMstaTEvEnamayametadvAcEvABryA
Kanati



6.4.1.[6]

aTEnaM kfzRAjine samBarati . yajYA vE kfzRAjinaM yajYaevEnametatsamBarati
lomataScandAMsi vE lomAni candaHsvevEnametatsamBarati tattUzRImupastfRAti
yajYo vE kfzRAjinaM prajApatirvE yajYo'nirukto vE prajApatiruttaratastasyopari
banDuH prAcInagrIve tadDi devatrA



6.4.1.[7]

aTEna puzkaraparRe samBarati . yonirvE puzkaraparRaM yonO tadretaH siYcati
yadvE yonO retaH sicyate tatprajanizRu Bavati tanmantreRopastfRAti vAgvE mantro
vAkpuzkaraparRam



6.4.1.[8]

apAM pfzWamasi yoniragneriti . apAM hyetatpfzWaM yonirhyetadagneH
samudramaBitaH pinvamAnamiti samudro hyetadaBitaH pinvate varDamAno
mahAM A ca puzkara iti varDamAno mahIyasva puzkara ityetaddivo mAtrayA
varimRA paTasvetyanuvimArzwyasO vA Aditya ezo'gnirno hEtamanyo divo varimA
yantumarhati dyOrBUtvanaM yacetyevEtadAha



6.4.1.[9]

taduttaraM kfzRAjinAdupastfRAti . yajYo vE kfzRAjinamiyaM vE kfzRAjinamiyamu vE
yajYo'syAM hi yajYastAyate dyOzpuzkaraparRamApo vE dyOrApaH
puzkaraparRamuttaro vA asAvasyE



6.4.1.[10]

aTEne aBimfSati . saMjYAmevAByAmetatkaroti Sarma ca sTo varma ca sTa iti
Sarma ca hyasyEte varma cAcidre bahule uBe ityacidre hyete bahule uBe vyacasvatI
saMvasATAmityavakASavatI saMvasATAmityetadBftamagniM purIzyamiti
biBftamagniM paSavyamityetat



6.4.1.[11]

saMvasATAM svarvidA . samIcI urasA tmaneti saMvasATAmenaM svarvidA samIcI urasA
cAtmanA cetyetadagnimantarBarizyantI jyotizmantamajasramidityasO vA Aditya
ezo'gniH sa eza jyotizmAnajasrastamete antarA biBftastasmAdAha
jyotizmantamajasramiditi



6.4.1.[12]

dvAByAmaBimfSati . dvipAdyajamAno yajamAno'gniryAvAnagniryAvatyasya mAtrA
tAvatEvAByAmetatsaMjYAM karotyaTo dvayaM hyevEtadrUpaM kfzRAjinaM ca
puzkaraparRa ca



6.4.2.[1]

aTa mftpiRqamaBimfSati . purIzyo'sIti paSavyo'sItyetadviSvaBarA ityeza hIdaM
sarvaM biBartyaTarvA tvA praTamo niramanTadagna iti prARo vA aTarvA prARo vA
etamagre niramanTattadyo'sAvagre'gnirasfjyata so'sIti tadAha
tamevEnametatkaroti



6.4.2.[2]

aTEnaM parigfhRAti . aBryA ca dakziRato hastena ca hastenEvottaratastvAmagne
puzkarAdaDyaTarvA niramanTatetyApo vE puzkaraM prARo'TarvA prARo vA
etamagre'dByo niramanTanmUrDno viSvasya vAGata ityasya sarvasya mUrDna
ityetat



6.4.2.[3]

tamu tvA daDyaNNfziH . putra IDe aTarvaRa iti vAgvE daDyaNNATarvaRaH sa enaM
tata EndDa vftrahaRaM puraMdaramiti pApmA vE vftraH pApmahanam
puraMdaramityetat



6.4.2.[4]

tamu tvA pATyo vfzA . samIDe dasyuhantamamiti mano vE pATyo vfzA sa enaM
tata EndDa DanaMjayaM raReraRa iti yaTEva yajustaTA banDuH



6.4.2.[5]
gAyatrIBiH . prARo gAyatrI prARamevAsminnetaddaDAti nnetaddaDAti tAsAM nava
padAni nava vE prARAH saptatisfBistrayo vE prARAH prARa udAno vyAnastAnevAsmi
SIrzannavAYco dvO tAnevAsminnetaddaDAti



6.4.2.[6]

aTEte trizwuBA uttare BavataH . AtmA vE trizwubAtmAnamevAsyEtAByAM
saMskaroti sIda hota sva u loke cikitvAnityagnirvE hotA tasyEza svo loko
yatkfzRAjinaM cikitvAniti vidvAnityetatsAdayA yajYaM sukftasya yonAviti kfzRAjinaM vE
kukftasya yonirdevAvIrdevAnhavizA yajAsIti devaH sandevAnavanhavizA
yajAsItyetadagne bfhadyajamAne vayo DA iti yajamAnAyASizamASAste



6.4.2.[7]

ni hotA hotfzadane vidAna iti . agnirvE hotA kfzRAjinaM hotfzadanaM vidAna iti
vidvAnityetattvezo dIdivAM asadatsudakza iti tvezo dIpyamAno'sadatsudakza
ityetadadabDavratapramatirvasizWa ityadabDavratapramatirhyeza vasizWaH
sahasramBaraH SucijTvo agniriti sarvaM vE sahasraM sarvamBaraH Sucijihvo
'gnirityetaddvAByAmAgneyIByAM trizwubByAM tasyokto banDuH



6.4.2.[8]

aTEzA bfhatyuttamA Bavati . bfhatIM vA eza saMcito'Bisampadyate yAdfgvE
yonO retaH sicyate tAdfgjAyate tadyadetAmatra bfhatIM karoti tasmAdeza saMcito
bfhatImaBisampadyate



6.4.2.[9]

saMsIdasva mahAM asIti . idamevEtadretaH siktaM saMsAdayati tasmAdyonO retaH
siktaM saMsIdati Socasva devavItama iti dIpyasva devavItama ityetadvi DUmamagne
aruzaM miyeDya sfja praSasta darSatamiti yadA vA eza samiDyate'TEza
DUmamaruzaM visfjate darSatamiti dadfSa iva hyezaH



6.4.2.[10]

tAH zawsampadyante . zadftavaH saMvatsaraH saMvatsaro'gniryAvAnagniryAvatyasya
mAtrA tAvattadBavati yadveva saMvatsaramaBisampadyate
tadbfhatImaBisampadyate bfhatI hi saMvatsaro dvAdaSa pOrRamAsyo dvAdaSAzwakA
dvAdaSAmAvAsyAstatzawtriMSatzawtriMSadakzarA bfhatI taM dakziRata udaYcamAharati
dakziRato vA udagyonO retaH sicyata ezo asyEtarhi yoniravicedamAharati retaso
'vicedAya



6.4.3.[1]
aTa tatrApa upaninayati . yadvA asyE kzataM yadvilizwamadBirvE tatsaMDIyate
'dBirevAsyA etatkzataM vilizwaM saMtanoti saMdaDAti



6.4.3.[2]

apo devIrupasfja . maDumatIrayakzmAya prajABya iti raso vE maDu
rasavatIrayakzmatvAya prajABya ityetattAsAmAsTAnAdujjihatAmozaDayaH supippalA
ityapAM vA AsTAnAdujjihata ozaDayaH supippalAH



6.4.3.[3]

aTEnAM vAyunA saMdaDAti . yadvA asyE kzataM yadvilizwaM vAyunA vE
tatsaMDIyate vAyunEvAsyA etatkzataM vilizwaM saMtanoti saMdaDAti



6.4.3.[4]

saM te vAyurmAtariSvA daDAtviti . ayaM vE vAyurmAtariSvA yo'yaM pavata uttAnAyA
hfdayaM yadvikastamityuttAnAyA hyasyA etadDfdayaM vikastaM yo devAnAM carasi
prARaTenetyeza hi sarvezAM devAnAM carati prARaTena kasmE deva vazaqastu
tuByamiti prajApatirvE kastasmA evEtadimAM vazawkaroti no hEtAvatyanyAhutirasti
yaTEzA



6.4.3.[5]

aTEnAM digBiH saMdaDAti . yadvA asyE kzataM yadvilizwaM digBirvE
tatsaMDIyate digBirevAsyA etatkzataM vilizwaM saMtanoti saMdaDAti sa imAM cemAM
ca diSO saMdaDAti tasmAdete diSO saMhite aTemAM cemAM ca tasmAdvevEte saMhite
ityagre'Teti aTetyaTeti taddakziRAvfttadDi devatrAnayAnayA vE BezajaM kriyate
'nayEvEnAmetadBizajyati



6.4.3.[6]

aTa kfzRAjinaM ca puzkaraparRaM ca samudgfhRAti . yonirvE puzkaraparRaM yonyA
tadretaH siktaM samudgfhRAti tasmAdyonyA retaH siktaM samudgfhyate sujAto jyotizA
saha Sarma varUTamAsadatsvariti sujAto hyeza jyotizA saha Sarma cEtadvarUTaM ca
svaScAsIdati



6.4.3.[7]

aTEnamupanahyati . yonO tadreto yunakti tasmAdyonO reto yuktaM na nizpadyate
yoktreRa yoktreRa hi yogyaM yuYjanti mOYjena trivftA tasyokto banDuH


6.4.3.[8]

tatparyasyati . vAso agne viSvarUpaM saMvyayasva viBAvasaviti varuRyA vE yajYe
rajjuravaruRyamevEnadetatkftvA yaTA vAsaH pariDApayedevaM pariDApayati



6.4.3.[9]

aTEnamAdAyottizWati . asO vA Aditya ezo'gniramu tadAdityamutTApayatyudu
tizWa svaDvaretyaDvaro vE yajYa udu tizWa suyajYiyetyetadavA no devyA Diyeti
yA te dEvI DIstayA no'vetyetaddUSe ca BAsA bfhatA suSukvaniriti darSanAya ca
BAsA bfhatA suSukvanirityetadAgne yAhi suSastiBiriti ye voQAraste suSastaya Agne
yAhi voQfBirityetat



6.4.3.[10]

aTEnamita UrDvaM prAYcaM pragfhRAti . asO vA Aditya ezo'gniramuM
tadAdityamita UrDvaM prAYcaM daDAti tasmAdasAvAditya ita UrDvaH prANDIyata
UrDva U zu Ra Utaye tizWA devo na saviteti yaTEva yajustaTA banDurUrDvo
vAjasya sanitetyUrDvo vA eza tizWanvAjamannaM sanoti
yadaYjiBirvAGadBirvihvayAmaha iti raSmayo vA etasyAYjayo vAGatastAnetadAha
parobAhu pragfhRAti parobAhu hyeza ito'TEnamupAvaharati
tamupAvahftyoparinABi DArayati tasyopari banDuH



6.4.4.[1]

hasta eza BavatyaTa paSUnaBimantrayate . etadvA ezu devAH samBarizyantaH
purastAdvIryamadaDustaTEvEzvayametatsamBarizyanpurastAdvIryaM daDAti



6.4.4.[2]

so'SvamaBimantrayate . sa jAto garBo asi rodasyoritIte vE dyAvApfTivI rodasI
tayoreza jAto garBo'gne cArurviBfta ozaDIzviti sarvAsu hyeza cArurviBfta
ozaDizu citraH SiSuH pari tamAMsyaktUniti citro vA eza SiSuH pareRa
tamAMsyaktUnatirocate pra mAtfByo aDi kanikradadgA ityozaDayo vA etasya
mAtarastABya eza kanikradatprEti tadaSve vIryaM daDAti



6.4.4.[3]

aTa rAsaBam . sTiro Bava vIqvaNga ASurBava vAjyarvanniti sTiraSca Bava
vIqvaNgaScASuSca Bava vAjI cArvannityetatpfTurBava suzadastvamagneH
purIzavAhaRa iti pfTurBava suSImastvamagneH paSavyavAhana ityetattadrAsaBe
vIryaM daDAti



6.4.4.[4]

aTAjam . SiKA Bava prajAByo mAnuzIByastvamaNgira ityaNgirA vA agnirAgneyo
'jaH SamayatyevEnametadahiMsAyE mA dyAvApfTivI aBiSocIrmAntarikzaM mA
vanaspatInityetatsarvaM mA hiMsIrityetattadaje vIryaM daDAti



6.4.4.[5]

triBiraBimantrayate . trivfdagniryAvAnagniryAvatyasya mAtrA tAvatEvEzvetadvIrya
daDAti



6.4.4.[6]

aTEnametezAM paSUnAmuparizwAtpragfhRAti . tadenametEH paSuBiH samBarati
nopaspfSati vajro vE paSavo reta idaM nedidaM reto vajreRa hinasAnItyaTo agnirayam
paSava ime nedayamagnirimAnpaSUnhinasaditi



6.4.4.[7]

tamaSvasyoparizwAtpragfhRAti . prEtu vAjI kanikradaditi prEtu vAjI kanikradyamAna
ityetannAnadadrAsaBaH patveti tadaSvasya yajuzi rAsaBaM nirAha tadrAsaBe SucaM
daDAti BarannagniM purIzyaM mA pAdyAyuzaH pureti BarannagniM paSavya mo
asmAtkarmaRaH purA pAdItyetattadenamaSvena samBarati



6.4.4.[8]

aTa rAsaBasya . vfzAgniM vfzaRaM Baranniti vfzA vA agnirvfzA rAsaBaH sa vfzA
vfzARaM BaratyapAM garBaM samudriyamityapAM hyeza garBaH
samudriyastadenaM rAsaBena samBarati



6.4.4.[9]

aTApAdatte . agna AyAhi vItaya ityavitava ityetattadenaM brahmaRA
yajuzEtasmAcOdrAdvarRAdapAdatte



6.4.4.[10]

aTAjasya . ftaM satyamftaM satyamityayaM vA agnirftamasAvAdityaH satyaM yadi
vAsAvftamayaM satyamuBayamvetadayamagnistasmAdAha'rtaM satyamftaM satyamiti
tadenamajena samBarati



6.4.4.[11]

triBiH samBarati . trivfdagniryAvAnagniryAvatyasya mAtrA
tAvatEvEnametatsamBarati triBiH purastAdaBimantrayate tatzawtasyokto banDuH



6.4.4.[12]

aTEtAnpaSUnAvartayanti . tezAmajaH praTama etyaTa rAsaBo'TASvo'Teto
yatAmaSvaH praTama etyaTa rAsaBo'TajaH kzatraM vA anvaSvo vESyaM ca SUdraM
cAnu rAsaBo brAhmaRamajaH



6.4.4.[13]

tadyadito yatAm . aSvaH praTama eti tasmAkzatriyaM praTamaM yantamitare trayo
varRAH paScAdanuyantyaTa yadamuta AyatAmajaH praTama eti tasmAdbrAhmaRam
praTamaM yantamitare trayo varRAH paScAdanuyantyaTa yannEveto yatAM nAmuto
rAsaBaH praTama eti tasmAnna kadA cana brAhmaRaSca kzatriyA vESyaM ca SUdraM
ca paScAdanvitastasmAdevaM yantyapApavasyasAyATo brahmaRA cEvEtatkzatreRa
cEtO varRAvaBitaH parigfhRIte'napagfhRIte kurute



6.4.4.[14]

aTAnadDApuruzamIkzate . agniM purIzyamaNgirasvadBarAma ityagnim
paSavyamagnivadBarAma ityetattadenamanadDApuruzeRa samBarati



6.4.4.[15]

tamajasyoparizwAtpragfhRannEti . Agneyo vA ajaH svenEvEnametadAtmanA svayA
devatayA samBaratyaTo brahma vA ajo brahmaREvEnametatsamBarati



6.4.4.[16]

aTEnamupAvaharati . ozaDayaH pratimodaDvamagnimetaM SivamAyantamaByatra
yuzmA ityetadDEtasmAdAyata ozaDayo biByati yadvE no'yaM na hiMsyAditi
tABya evEnametacamayati pratyenaM modaDvaM Sivo vo'ByEti na vo hiMsizyatIti
vyasyanviSvA anirA amIvA nizIdanno apa durmatiM jahIti vyasyanviSvA
anirAScAmIvASca nizIdanno'pa sarvaM pApmAnaM jahItyetat



6.4.4.[17]

ozaDayaH pratigfBRIta . puzpavatIH supippalA ityetadDEtAsAM samfdDaM rUpaM
yatpuzpavatyaH supippalAH samfdDA enaM pratigfhRItetyetadayaM vo garBa ftviyaH
pratnaM saDasTamAsadadityayaM vo garBa ftavyaH sanAtanaM
saDasTamAsadadityetat



6.4.4.[18]

dvAByAmupAvaharati . dvipAdyajamAno yajamAno'gniryAvAnagniryAvatyasya mAtrA
tAvatEvEnametadupAvaharati taM dakziRata udaYcamupAvaharati tasyokto
banDurudDatamavokzitaM Bavati yatrEnamupAvaharatyudDate vA avokzite
'gnimAdaDati sikatA upakIrRA Bavanti tAsAmupari banDuH



6.4.4.[19]

pariSritaM Bavati . etadvE devA abiBayuryadvE na imamiha rakzAMsi nAzwrA na
hanyuriti tasmA etAM puraM paryaSrayaMstaTEvAsmA ayametAM puram
pariSrayatyaTo yonirvA iyaM reta idaM tira iva vE yonO retaH sicyate
yonirUpametatkriyate tasmAdapi svayA jAyayA tira ivEva cicarizati



6.4.4.[20]

aTEnaM vizyati . tadyadevAsyAtropanadDasya saMSucyati tAmevAsmAdetacucam
bahirDA daDAtyaTo etasyA evEnametadyoneH prajanayati



6.4.4.[21]

vi pAjasA pfTunA SoSucAna iti . vi pAjasA pfTunA dIpyamAna ityetadbADasva dvizo
rakzaso amIvA iti bADasva sarvAnpApmana ityetatsuSarmaRo bfhataH SarmaRi
syAmagnerahaM sahavasya praRItAvityASizamASAste



6.4.4.[22]

aTAjalomAnyAcidya . udIcaH prAcaH paSUnprasfjatyezA hoBayezAM devamanuzyARAM
digyadudIcI prAcyetasyAM taddiSi paSUndaDAti tasmAduBaye devamanuzyAH
paSUnupajIvanti



6.5.1.[1]

parRakazAyanizpakvA etA Apo Bavanti . sTemne nveva yadveva parRakazAyeRa
somo vE parRaScandramA u vE soma etadu vA
ekamagnirUpametasyEvAgnirUpasyopAptyE



6.5.1.[2]

tA upasfjati . Apo hi zWA mayoBuva iti yAM vE devatAmfgaByanUktA yAM yajuH
sEva devatA sa'rkzo devatA tadyajustA hEtA Apa evEza tricastadyA amUrApa ekaM
rUpaM samadfSyanta tA etAstadevEtadrUpaM karoti



6.5.1.[3]

aTa PenaM janayitvAnvavadaDAti . yadeva tatPeno dvitIyaM rUpamasfjyata
tadevEtadrUpaM karotyaTa yAmeva tatra mfdaM saMyOti sEva mfdyattattatIyaM
rUpamasfjyatEteByo vA eza rUpeByo'gre'sfjyata teBya evEnametajjanayati



6.5.1.[4]

aTAjalomEH saMsfjati . sTemne nveva yadvevAjalomEretadvA enaM devAH paSuByo
'Di samaBaraMstaTEvEnamayametatpaSuByo'Di samBarati
tadyadajalomErevAje hi sarvezAM paSUnAM rUpamaTa yalloma loma hi rUpam



6.5.1.[5]

mitraH saMsfjya . pfTivIM BUmiM ca jyotizA saheti prARo vE mitraH prARo vA
etadagre karmAkarotsujAtaM jAtavedasamayakzmAya tvA saMsfjAmi prajABya iti
yaTEva yajustaTA banDuH



6.5.1.[6]

aTEtattrayaM pizwaM Bavati . SarkarASmAyorasastena saMsfjati sTemne nveva
yadveva tenEtAvatI vA iyamagre'sfjyata tadyAvatIyamagre'sfjyata
tAvatImevEnAmetatkaroti



6.5.1.[7]

rudrAH saMsfjya . pfTivIM bfhajjyotiH samIDira ityasO vA Aditya ezo'gniretadvE
tadrudrAH saMsfjya pfTivIM bfhajjyotiH samIDire tezAM BAnurajasra icukro
devezu rocata ityeza vA ezAM BAnurajasraH Sukro devezu rocate



6.5.1.[8]

dvAByAM saMsfjati . dvipAdyajamAno yajamAno'gniryAvAnagniryAvatyasya mAtrA
tAvatEvEnametatsaMsfjati



6.5.1.[9]

aTa prayOti . saMsfzwAM vasuBi rudrEriti saMsfzwA hyezA vasuBiSca Bavati
yanmitreRa tadvasuBiryadrudrEstadrudrErDIrEH karmaRyAM mfdamiti DIrA hi te
karmaRyo iyaM mfdDastAByAM mfdvIM kftvA sinIvAlI kfRotu tAmiti vAgvE sinIvAlI
sEnAM hastAByAM mfdvIM kftvA karotvityetat



6.5.1.[10]

sinIvAlI sukapardA sukurIrA svOpaSeti . yozA vE sinIvAlyetadu vE yozAyE
samfdDaM rUpaM yatsukapardA sukurIrA svOpaSA samarDayatyevEnAmetatsA
tuByamadite mahyoKAM daDAtu hastayoritIyaM vA aditirmahyasyE tadAha



6.5.1.[11]

uKAM kfRotu . SaktyA bAhuByAmaditirDiyeti SaktyA ca hi karoti bAhuByAM ca
DiyA ca mAtA putraM yaTopasTe sAgniM biBartu garBa eti yaTA mAtA
putramupasTe biBfyAdevamagniM garBe biBartvityetat



6.5.1.[12]

triBiH prayOti . trivfdagniryAvAnagniryAvatyasya mAtrA tAvatEvEnametatprayOti
dvAByAM saMsfjati tatpaYca paYcacitiko'gniH paYca'rtavaH saMvatsaraH saMvatsaro
'gniryAvAnagniryAvatyasya mAtrA tAvattadBavati triBirapa upasfjati
tadazwAvazwAkzarA gAyatrI gAyatro'gniryAvAnagniryAvatyasya mAtrA
tAvattadBavatyaTo azwAkzarA vA iyamagre'sfjyata tadyAvatIyamagre'sfjyata
tAvatImevEnAmetatkaroti



6.5.2.[1]

aTa mftpiRqamapAdatte . yAvantaM niDaye'laM maKasya Siro'sIti yajYo vE
maKastasyEtacira AhavanIyo vE yajYasya Sira AhavanIyamu vA etaM cezyanBavati
tasmAdAha maKasya Siro'sIti



6.5.2.[2]

yadvevAha maKasya Siro'sIti . jAyata eza etadyaccIyate SIrzato vE muKato
jAyamAno jAyate SIzato muKato jAyamAno jAyAtA iti



6.5.2.[3]

taM praTayati . vasavastvA kfRvantu gAyatreRa candasANgirasvadityayaM hEza loko
niDistametadvasavo gAyatreRa candasAkurvaMstaTEvEnamayametadgAyatreRa
candasA karotyaNgirasvaditi prARo vA aNgirA DruvAsIti sTirAsItyetadaTo
pratizWitAsIti pfTivyasIti pfTivI hyeza niDirDArayA mayi prajAM rAyaspozaM
gOpatyaM suvIryaM sajAtAnyajamAnAyetyetadvE vasava imaM lokaM kftvA
tasminnetAmASizamASAsata taTEvEtadyajamAna imaM lokaM kftvA
tasminnetAmASizamASAste tAM prAdeSamAtrIM kftvATAsyE sarvatastIramunnayati



6.5.2.[4]

aTa pUrvamudDimAdaDAti . rudrAstvA kfRvantu trEzwuBena
candasANgirasvadityantarikzaM hEza udDistametadrudrAstrEzwuBena
candasAkurvaMstaTEvEnamayametattrEzwuBena candasA karotyaNgirasvaditi prARo
vA aNgirA DruvAsIti sTirAsItyetadaTo pratizWitAsItyantarikzamasItyantarikzaM
hyeza udDirDArayA mayi prajAM rAyaspozaM gOpatyaM suvIryaM
sajAtAnyajamAnAyetyetadvE rudrA antarikzaM kftvA tasminnetAmASizamASAsata
taTEvEtadyajamAno'ntarikzaM kftvA tasminnetAmASizamASAste tAM saMlipya
saMSlakzRya



6.5.2.[5]

aTottaramudDimAdaDAti . AdityAstvA kfRvantu jAgatena candasANgirasvaditi
dyOrhEza udDistametadAdityA jAgatena
candasAkurvaMstaTEvEnamayametajjAgatena candasA karotyaNgirasvaditi prARo vA
aNgirA DruvAsIti sTirAsItyetadaTo pratizWitAsIti dyOrasIti dyOrhyeza
udDirDArayA mayi prajAM rAyaspozaM gOpatyaM suvIryaM
sajAtAnyajamAnAyetyetadvA AdityA divaM kftvA tasyAmetAmASizamASAsata
taTEvEtadyajamAno divaM kftvA tasyAmetAmASizamASAste



6.5.2.[6]

aTEtena caturTena yajuzA karoti . viSve tvA devA vESvAnarAH kfRvantvAnuzwuBena
candasANgirasvaditi diSo hEtadyajuretadvE viSve devA vESvAnarA ezu
lokezUKAyAmetena caturTena yajuzA diSo'daDustaTEvEtadyajamAna ezu
lokezUKAyAmetena caturTena yajuzA diSo daDAtyaNgirasvaditi prARo vA aNgirA
DruvAsIti sTirAsItyetadaTo pratizWitAsIti diSo'sIti diSo hyetadyajurDArayA mayi
prajAM rAyaspozaM gOpatyaM suvIryaM sajAtAnyajamAnAyetyetadvE viSve devA
vESvAnarA diSaH kftvA tAsvetAmASizamASAsata taTEvEtadyajamAno diSaH kftvA
tAsvetAmASizamASAste



6.5.2.[7]

tenEtenAntarataSca bAhyataSca karoti . tasmAdezAM lokAnAmantarataSca bAhyataSca
diSA'parimitametena karotyaparimitA hi diSaH



6.5.2.[8]

tAM prAdeSamAtrImevorDvAM karoti . prAdeSamAtrIM tiraScIM prAdeSamAtro vE
garBo vizRuryonirezA garBasammitAM tadyoniM karoti


6.5.2.[9]

sA yadi varzIyasI prAdeSAtsyAt . etena yajuzA hrasIyasIM kuryAdyadi hrasIyasyetena
varzIyasIm



6.5.2.[10]

sa yadyekaH paSuH syAt . ekaprAdeSAM kuryAdaTa yadi paYca paSavaH syuH
paYcaprAdeSAM kuryAdizumAtrIM vA vIryaM vA izuvIryaMsammitEva tadBavati
paYcaprAdeSA ha sma tveva purezurBavati



6.5.2.[11]

aTa tiraScIM rAsnAM paryasyati . diSo hEva sEtadvE devA imAMlokAnuKAM kftvA
digBiradfMhandigBiH paryatanvaMstaTEvEtadyajamAna imAMlokAnuKAM kftvA
digBidfMhati digBiH paritanoti



6.5.2.[12]

tAmuttare vitftIye paryasyati . atra hEzAM lokAnAmantAH samAyanti
tadevEnAMstaddUMhati



6.5.2.[13]

adityE rAsnAsIti . varuRyA vE yajYe rajjuravaruRyAmevEnAmetadrAsnAM kftvA
paryasyati



6.5.2.[14]

aTa catasra UrDvAH karoti . tUzRImeva diSo hEva tA etadvE devA imAMlokAnuKAM
kftvA digBiH sarvato'dfMhaMstaTEvEtadyajamAna imAMlokAnuKAM kftvA digBiH
sarvato dfMhati



6.5.2.[15]

tA etA EtasyE Bavanti . etadvA etA etAmastaBnuvastaTEvEnAmetatstaBnuvanti
tadyadata UrDvaM tadetayA tiraScyA dfQamaTa yadato'rvAktadetABiH



6.5.2.[16]
tAsAmagrezu stanAnunnayanti . etadvE devA imAMlokAnuKAM kftvEtE stanEH
sarvAnkAmAnaduhata taTEvEtadyajamAna imAMlokAnuKAM kftvEtE stanEH
sarvAnkAmAnduhE



6.5.2.[17]

sEzA gOreva . ime vE lokA uKeme lokA gOstasyA etadUDo yEzA tiraScI rAsnA sA
vitftIye Bavati vitftIye hi gorUDaH



6.5.2.[18]

tasyE stanAnunnayati . UDasastatstanAnunnayati sA catustanA Bavati catustanA hi
gOH



6.5.2.[19]

tAM hEke dvistanAM kurvanti . aTo azwastanAM na taTA kuryAdye vE goH
kanIyastanAH paSavo ye BUyastanA anupajIvanIyatarA vA asyEte'nupajIvanIyatarAM
hEnAM te kurvate'To ha te na gAM kurvate SunIM vAviM vA vaqabAM vA tasmAttaTA
na kuryAt



6.5.2.[20]

aTAsyE bilamaBipadyate . aditizwe bilaM gfBRAtviti vAgvA aditiretadvA enAM devAH
kftvA vAcAdityA nirazWApayaMstaTEvEnAmayametatkftvA vAcAdityA nizWApayati



6.5.2.[21]

tAM parigfhya nidaDAti . kftvAya sA mahImuKAmiti kftvAya sA
mahatImuKAmityetanmfnmayIM yonimagnaya iti mfnmayI hyezA yoniragneH
putreByaH prAyacadaditiH SrapayAnityetadvA enAmaditiH kftvA deveByaH putreByaH
SrapaRAya prAyacattaTEvEnAmayametatkftvA deveByaH SrapaRAya prayacati



6.5.2.[22]

tA hEke tisraH kurvanti . trayo vA ime lokA ime lokA uKA iti vadanto'To anyo
'nyasyE prAyaScityE yadItarA Betsyate'TetarasyAM BarizyAmo
yadItarATetarasyAmiti na taTA kuryAdyo vA eza niDiH praTamo'yaM sa loko yaH
pUrva udDirantarikzaM tadya uttaro dyOH sATa yadetaccaturTaM yajurdiSo hEva
tadetAvadvA idaM sarva yAvadime ca lokA diSaSca sa yadatropAharedati tadrecayedyadu
vE yajYe'tiriktaM kriyate yajamAnasya taddvizantaM BrAtfvyamaByatiricyate yadu
BinnAyE prAyaScittiruttarasmiMstadanvAKyAne


6.5.3.[1]

tasyA etasyA azAQAM pUrvAM karoti . iyaM vA azAQeyamu vA ezAM lokAnAm
praTamAsfjyata tAmetasyA eva mfdaH karotyezAM hyeva lokAnAmiyaM mahizI karoti
mahizI hIyaM tadyEva praTamA vittA sA mahizI



6.5.3.[2]

pAdamAtrI Bavati . pratizWA vE pAda iyamu vE pratizWA tryAliKitA Bavati
trivfdDIyam



6.5.3.[3]

aToKAM karoti . imAMstallokAnkarotyaTa viSvajyotizaH karotyetA devatA agniM
vAyumAdityametA hyeva devatA viSvaM jyotistA etasyA eva mfdaH
karotyeByastallokeBya etAndevAnnirmimIte yajamAnaH karoti tryaliKitA Bavanti
trivfto hyete devA ityaDidevatam



6.5.3.[4]

aTADyAtmam . AtmEvoKA vAgazAQA tAM pUrvA karoti purastAdDIyamAtmano
vAktAmetasyA eva mfdaH karotyAtmano hyeveyaM vANnahizi karoti mahizI hi
vAktryAliKitA Bavati treDAvihitA hi vAgfco yajUMzi sAmAnyaTo yadidaM trayaM vAco
rUpamupAMSu vyantarAmuccEH



6.5.3.[5]

aToKAM karoti . AtmAnaM tatkarotyaTa viSvajyotizaH karoti prajA vE viSvajyotiH
prajA hyeva viSvaM jyotiH prajananamevEtatkaroti tA etasyA eva mfdaH
karotyAtmanastatprajAM nirmimIte yajamAnaH karoti yajamAnastadAtmanaH prajAM
karotyanantarhitAH karotya nantarhitAM tadAtmanaH prajAM karotyuttarAH
karotyuttarAM tadAtmanaH prajAM karoti tryAliKitA Bavanti trivfdDi prajAtiH pitA
mAtA putro'To garBa ulbaM jarAyu



6.5.3.[6]

tA etA yajuzkftAyE karoti . ayajuzkftAyA itarA niruktA eA BavantyaniruktA itarAH
parimitA etA BavantyaparimitA itarAH



6.5.3.[7]

prajApatirezo'gniH . uBayamvetatprajApatirniruktaScAniruktaSca
parimitaScAparimitaSca tadyA yajuzkftAyE karoti yadevAsya niruktaM parimitaM
rUpaM tadasya tena saMskarotyaTa yA ayajuzkftAyE yadevAsyAniruktamaparimitaM
rUpaM tadasya tena saMskaroti sa ha vA etaM sarvaM kftsnaM prajApatiM saMskaroti ya
evaM vidvAnetadevaM karotyaTopaSayAyE piRqaM pariSinazwi prAyaScittiByaH



6.5.3.[8]

aTEnAM DUpayati . sTemne nvevATo karmaRaH prakftatAyE yadveva DUpayati Sira
etadyajYasya yaduKA prARo DUmaH SIrzaMstatprARaM daDAti



6.5.3.[9]

aSvaSakErDUpayati . prAjApatyo vA aSvaH prajApatiragnirno vA AtmAtmAnaM
hinastyahiMsAyE tadvE SaknEva tadDi jagGaM yAtayAma taTo ha nEvASvaM hinasti
netarAnpaSUn



6.5.3.[10]

vasavastvA DUpayantu . gAyatreRa candasANgirasvadrudrAstvA DUpayantu
trEzwuBena candasANgirasvadAdityAstvA DUpayantu jAgatena candasANgirasvadviSve
tvA devA vESvAnarA DUpayantvAnuzwuBena candasANgirasvadindrastvA DUpayatu
varuRastvA DUpayatu vizRustvA DUpayatvityetABirevEnAmetaddevatABirDUpayati



6.5.3.[11]

saptASvaSakAni Bavanti . spta yajUMzi saptatayya etA devatAH sapta SIrzanprARA yadu
vA api bahukftvaH saptasapta saptEva tacIrzaRyeva tatsapta prARAndaDAti



6.5.4.[1]

aTEnamasyAM Kanati . etadvE devA abiBayuryadvE na imamiha rakzAMsi nAzwrA
na hanyuriti tasmA imAmevAtmAnamakurvanguptyA AtmAtmAnaM gopsyatIti



6.5.4.[2]

taM vA adityA Kanati . iyaM vA aditirno vA AtmAtmAnaM hinastyahiMsAyE yadanyayA
devatayA KanedDiMsyAdDEnam



6.5.4.[3]

aditizwvA devI viSvadevyAvatI . pfTivyAH saDasTe aNgirasvatKanatvavawetyavawo
hEza devatrAtra sA vERavyaBrirutsIdati catuHsraktireza kUpo Bavati catasro vE
diSaH sarvABya evEnametaddigByaH KanatyaTa
racanamavaDAyAzAQAmavadaDAti tUzRImeva tAM hi pUrvAM karoti



6.5.4.[4]

aToKAmavadaDAti . devAnAM tvA patnIrdevIrviSvadevyAvatIH pfTivyAH saDasTe
aNgirasvaddaDatUKa iti devAnAM hEtAmagre patnIrdevIrviSvadevyAvatIH pfTivyAH
saDasTe'NgirasvaddaDustABirevEnAmetaddaDAti tA ha tA ozaDaya evOzaDayo
vE devAnAM patnya ozaDiBirhIdaM sarvaM
hitamozaDiBirevEnAmetaddaDAtyaTa viSvajyotizo'vadaDAti tUzRImevATa
pacanamavaDAyABIndDe



6.5.4.[5]

DizaRAstvA devIH . viSvadevyAvatIH pfTivyAH saDasTe aNgirasvadaBInDatAmuKa
iti DizaRA hEtAmagre devIrviSvadevyAvatIH pfTivyAH saDasTe'NgirasvadaBIDire
tABirevEnAmetadaBIndDe sA ha sA vAgeva vAgvE DizaRA vAcA hIdaM
sarvamidDaM vAcEvEnAmetadaBIndDe'TEtAni trIRi yajUMzIkzamARa eva japati



6.5.4.[6]

varUtrIzwvA devIH . viSvadevyAvatIH pfTivyAH saDasTa aNgirasvacrapayantUKa iti
varUtrIrhEtAmagre devIrviSvadevyAvatIH pfTivyAH saDasTe'NgirasvacrapayAM
cakrustABirevEnAmetacrapayati tAni ha tAnyahorAtrARyevAhorAtrARi vE varUtrayo
'horAtrErhIdaM sarvaM vftamahorAtrErevEnAmetacrapayati



6.5.4.[7]

gnAstvA devIH . viSvadevyAvatIH pfTivyAH saDasTe aNgirasvatpacantUKa iti gnA
hEtAmagre devIrviSvadevyAvatIH pfTivyAH saDasTe
'NgirasvatpecustABiravEnAmetatpacati tAni ha tAni candAMsyeva candAMsi vE
gnAScandoBirhi svargaM lokaM gacanti candoBirevEnAmetatpacati



6.5.4.[8]

janayastvAcinnapatrA devIH . viSvadevyAvatIH pfTivyAH saDasTe
aNgirasvatpacantUKa iti janayo hEtAmagre'cinnapatrA devIrviSvadevyAvatIH
pfTivyAH saDasTe aNgirasvatpecustABirevEnAmetatpacati tAni ha tAni
nakzatrARyeva nakzatrARi vE janayo ye hi janAH puRyakftaH svargaM lokaM yanti
tezAmetAni jyotIMzi nakzatrErevEnAmetatpacati



6.5.4.[9]
sa vE Kanatyekena . avadaDAtyekenABIndDa ekena Srapayatyekena dvAByAm
pacati tasmAddviH saMvatsarasyAnnaM pacyate tAni zawsampadyante zadftavaH
saMvatsaraH saMvatsaro'gniryAvAnagniryAvatyasya mAtrA tAvattadBavati



6.5.4.[10]

aTa mitrasya carzaRIDfta iti . mEtreRa yajuzopanyAcarati yAvatkiyaccopanyAcarati
na vE mitraM kaM cana hinasti na mitraM kaScana hinasti taTo hEza etAM na hinasti
no etamezA tAM divEvopavapeddivodvapedaharhyAgneyam



6.5.4.[11]

tAM sAvitreRa yajuzvodapati . savitA vE prasavitA savitfprasUta evEnAmetadudvapati
devastvA savitodvapatu supARiH svaNguriH subAhuruta Saktyeti sarvamu hyetatsavitA



6.5.4.[12]

aTEnAM paryAvartayati . avyaTamAnA pfTivyAmASA diSa ApfRetyavyaTamAnA tvam
pfTivyAmASA diSo rasenApUrayetyetat



6.5.4.[13]

aTEnAmudyacati . utTAya bfhatI BavetyutTAya hIme lokA bfhanta udu tizWa
DruvA tvamityudu tizWa sTirA tvaM pratizWitetyetat



6.5.4.[14]

tAM parigfhya nidaDAti . mitrEtAM ta uKA paridadAmyaBittyA ezA mA BedityayaM
vE vAyurmitro yo'yaM pavate tasmA evEnAmetatparidadAti guptyE te heme lokA
mitraguptAstasmAdezAM lokAnAM na kiM cana mIyate



6.5.4.[15]

aTEnAmAcfRatti . sTemne nvevATo karmaRaH prakftatAyE yadvevAcURatti Sira
etadyajYasya yaduKA prARaH payaH SIrpastatprARaM daDAtyaTo yozA vA uKA
yozAyAM tatpayo daDAti tasmAdyozAyAM payaH



6.5.4.[16]

ajAyE payasAcfRatti . prajApatervE SokAdajA samaBavanprajApatiragnirno vA
AtmAtmAnaM hinastyahiMsAyE yadvevAjAyA ajA ha sarvA ozaDIratti
sarvAsAmevEnAmetadozaDInAM rasenAcfRatti



6.5.4.[17]

vasavastvAcUndantu . gAyatreRa candasANgirasvadrudrAstvAcfndantu trEzwuBena
candasANgirasvadAdityAstvAcfndantu jAgatena candasANgirasvadviSve tvA devA
vESvAnarA AcfndantvAnuzwuBena
candasANgirasvadityetABirevEnAmetaddevatABirAcfRatti sa vE yABireva devatABiH
karoti tABirDUpayati tABirAcfRatti yo vAva karma karoti sa evaM tasyopacAraM veda
tasmAdyABireva devatABiH karoti tABirDUpayati tABirAcfRatti



6.6.1.[1]

BUyAMsi havIMzi Bavanti . agnicityAyAM yadu cAnagnicityAyAmatIni ha karmARi santi
yAnyanyatkarmAti tAnyatIni tezAmagnicityA rAjasUyo vAjapeyI
'SvameDastadyattAnyanyAni karmARyati tasmAttAnyatIni



6.6.1.[2]

AgnAvEzRava ekAdaSakapAlaH . tadaDvarasya dIkzaRIyaM vESvAnaro dvAdaSakapAla
AdityaSca caruste agneH



6.6.1.[3]

sa yadAgnAvEzRavameva nirvapet . netare havizI aDvarasyEva dIkzaRIyaM kftaM
syAnnAgneraTa yaditare eva havizI nirvapennAgnAvEzRavamagnereva dIkzaRIyaM
kftaM syAnnADvarasya



6.6.1.[4]

uBayAni nirvapati . aDvarasya cAgneScoBayaM hyetatkarmADvarakarma
cAgnikarma cADvarasya pUrvamaTAgnerupAyi hyetatkarma yadagnikarma



6.6.1.[5]

sa ya eza AgnAvEzRavaH . tasya tadeva brAhmaRaM yatpuraScaraRe vESvAnaro
dvAdaSakapAlo vESvAnaro vE sarve'gnayaH sarvezAmagnInAmupAptyE
dvAdaSakapAlo dvAdaSa mAsAH saMvatsaraH saMvatsaro vESvAnaraH



6.6.1.[6]

yadvevEtaM vESvAnaraM nirvapati . vESvAnaraM vA etamagniM janayizyanBavati
tametatpurastAddIkzaRIyAyAM reto BUtaM siYcati yAdfgvE yonO retaH sicyate
tAdfgjAyate tadyadetamatra vESvAnaraM reto BUtaM siYcati tasmAdezo'mutra
vESvAnaro jAyate



6.6.1.[7]

yadvevEte havizI nirvapati . kzatraM vE vESvAnaro viqeza AdityaScaruH kzatraM ca
tadviSaM ca karoti vESvAnaraM pUrvaM nirvapati kzatraM tatkftvA viSe karoti



6.6.1.[8]

eka eza Bavati . ekadevatya ekasTaM tatkzatramekasTAM SriyaM karoti caruritaro
bahudevatyo BUmA vA eza taRqulAnAM yaccarurBUmo eza devAnAM yadAdityA viSi
tadBUmAnaM daDAtItyaDidevatam



6.6.1.[9]

aTADyAtmam . Sira eva vESvAnara AtmEza AdityaScaruH SiraSca tadAtmAnaM ca
karoti vESvAnaraM pUrvaM nirvapati SirastatkftvAtmAnaM karoti



6.6.1.[10]

eka eza Bavati . ekamiva hi SiraScaruritaro bahudevatyo BUmA vA eza taRqulAnAM
yaccarurBUmo ezo'NgAnAM yadAtmAtmaMstadaNgAnAM BUmAnaM daDAti



6.6.1.[11]

Gfta eza Bavati . GftaBAjanA hyAdityAH svenEvEnAnetadBAgena svena rasena
prIRAtyupAMSvetAni havIMzi Bavanti reto vA atra yajYa upAMSu vE retaH sicyate



6.6.1.[12]

aTOdgraBaRAni juhoti . OdgraBaRErvE devA AtmAnamasmAllokAtsvargaM
lokamaByudagfhRata yadudagfhRata tasmAdOdgraBaRAni taTEvEtadyajamAna
OdgraBaRErevAtmAnamasmAllokAtsvargaM lokamaByudgfhRIte



6.6.1.[13]

tAni vE BUyAMsi Bavanti . agnicityAyAM yadu cAnagnicityAyAM tasyAkto
banDuruBayAni Bavanti tasyokto'Dvarasya pUrvARyaTAgnestasyo evoktaH


6.6.1.[14]

paYcAdvarasya juhoti . pANkto yajYo yAvAnyajYo yAvatyasya mAtrA
tAvatEvEnametadreto BUtaM siYcati saptAgneH saptacitiko'gniH sapta'rtavaH
saMvatsaraH saMvatsaro'gniryAvAnagniryAvatyasya mAtrA tAvatEvEnametadreto BUtaM
siYcati tAnyuBayAni dvAdaSa sampadyante dvAdaSa mAsAH saMvatsaraH saMvatsaro
'gniryAvAnagniryAvatyasya mAtrA tAvattadBavati



6.6.1.[15]

sa juhoti . AkUtimagniM prayujaM svAhetyAkUtAdvA etadagre karma
samaBavattadevEtadetasmE karmaRe prayuNkte



6.6.1.[16]

mano meGAmagniM prayujaM svAheti . manaso vA etadagre karma
samaBavattadevEtadetasmE karmaRe prayuNkte



6.6.1.[17]

cittaM vijYAtamagniM prayujaM svAheti . cittAdvA etadagre karma
samaBavattadevEtadetasmE karmaRe prayuNkte



6.6.1.[18]

vAco viDftimagniM prayujaM svAheti . vAco vA etadagre karma
samaBavattAmevEtadetasmE karmaRe prayuNkte



6.6.1.[19]

prajApataye manave svAheti . prajApatirvE manuH sa hIdaM sarvamamanuta
prajApatirvA etadagre karmAkarottamevEtadetasmE karmaRe prayuNkte



6.6.1.[20]

agnaye vESvAnarAya svAheti . saMvatsaro vA agnirvESvAnaraH saMvatsaro vA etadagre
karmAkarottamevEtadetasmE karmaRe prayuNkte



6.6.1.[21]
aTa sAvitrIM juhoti . savitA vA etadagre karmAkarottamevEtadetasmE karmaRe
prayuNkte viSvo devasya neturmarto vurIta saKyaM viSvo rAya izuDyati dyumnaM
vfRIta puzyase svAheti yo devasya savituH saKyaM vfRIte sa dyumnaM ca puzwiM ca
vfRIta eza asya saKyaM vfRIte ya etatkarma karoti



6.6.1.[22]

tAnyu hEke . uKAyAmevEtAnyOdgraBaRAni juhvati kAmeByo vA etAni hUyanta
Atmo eza yajamAnasya yaduKAtmanyajamAnasya sarvAnkAmAnpratizWApayAma iti
na taTA kuryAdetasya vE yajYasya saMsTitasyEtAsAmAhutInAM yo
rasastadetadarciryaddIpyate tadyatsaMsTite yajYe hutezvOdgraBaRezUKAm
pravfRakti tadenAmeza yajYa Arohati taM yajYaM biBarti tasmAtsaMsTita eva yajYe
hutezvOdgraBaRezUKAM pravfYjyAt



6.6.1.[23]

muYjakulAyenAvastIrRA Bavati . AdIpyAditi nveva yadveva muYjakulAyena
yonirezAgneryanmuYjo na vE yonirgarBaM hinastyahiMsAyE yonirvE jAyamAno
jAyate yonerjAyamAno jAyAtA iti



6.6.1.[24]

SaRakulAyamantaraM Bavati . AdipyAditi nveva yadveva SaRakulAyaM prajApatiryasyE
yonerasfjyata tasyA umA ulbamAsaYcaRA jarAyu tasmAtte pUtayo jarAyu hi te na vE
jarAyu garBaM hinastyahiMsAyE jarAyuRo vE jAyamAno jAyate jarAyuRo jAyamAno
jAyAtA iti



6.6.2.[1]

tAM tizWanpravfRakti ime vE lokA uKA tizWantIva vA ime lokA aTo tizWanvE
vIryavattamaH



6.6.2.[2]

udaNprANtizWan . udaNvE prANtizWanprajApatiH prajA asfjat



6.6.2.[3]

yadvevodaNprANtizWan . ezA hoBayezAM devamanuzyARAM digyadudIcI prAcI



6.6.2.[4]
yadvevodaNprANtizWan . etasyAM ha diSi svargasya lokasya dvAraM tasmAdudaNprAN
tizWannAhutIrjuhotyudaNprANtizWandakziRA nayati dvArEva tatsvargasya lokasya
vittaM prapAdayati



6.6.2.[5]

mA su BitTA mA su riza iti . yaTEva yajustaTA banDuramba DfzRu vIrayasva
sviti yozA vA uKAmbeti vE yozAyA AmantraRaM sviva vIrayasvAgniScedaM karizyaTa
ityagniSca hyetatkarizyantO BavataH



6.6.2.[6]

dfMhasva devI pfTivI svastaya iti . yaTEva yajustaTA banDurAsurI mAyA svaDayA
kftAsIti prARo vA asustasyEzA mAyA svaDayA katA juzwaM deveBya idamastu
havyAmeti yA evEtasminnagnAvAhutIrhozyanBavati tA etadAhATo evEva
havyamarizwA tvamudihi yajYe asminniti yaTEvArizwAnArtEtasminyajYa
udiyAdevametadAha



6.6.2.[7]

dvAByAM pravfRakti . dvipAdyajamAno yajamAno'gniryAvAnagniryAvatyasya mAtrA
tAvatEvEnAmetatpravfRakti gAyatryA ca trizwuBA ca prARo gAyatryAtmA
trizwubetAvAnvE paSuryAvAnprARaScAtmA ca
tadyAvAnpaSustAvatEvEnAmetatpravfRaktyaTo agnirvE
gAyatrIndrastrizwubEndrAgno'gniryAvAnagniryAvatyasya mAtrA
tAvatEvEnAmetatpravfRaktIndrAgnI vE sarve devAH sarvadevatyo
'gniryAvAnagniryAvatyasya mAtrA tAvatEvEnAmetatpravfRakti tayoH sapta padAni
saptacitiko gniH sapta'rtavaH saMvatsaraH saMvatsaro'gniryAvAnagniryAvatyasya mAtrA
tAvattadBavati



6.6.2.[8]

tAM yadAgniH saMtapati . aTEnAmarcirArohati yozA vA uKA vfzAgnistasmAdyadA vfzA
yozAM saMtapatyaTAsyAM reto daDAti



6.6.2.[9]

tadDEke . yadi ciramarcirArohatyaNgArAnevAvapantyuBayenEzo'gniriti na taTA
kuryAdasTanvAnvAva paSurjAyate'Ta taM nAgra evAsTanvantamiva nyfzanti reta
ivEva daDati reta u etadnasTikaM yadarcistasmAdenAmarcirevArohet



6.6.2.[10]

tAM yadArcirArohati . aTAsmintsamiDamAdaDAti reto vA enAmetadApadyata ezo
'gnistasminnetAM retasi samBUtiM daDAti



6.6.2.[11]

sA kArmukI syAt . devAScAsurAScoBaye prAjApatyA asparDanta te devA agnimanIkaM
kftvAsurAnaByAyaMstasyArcizaH pragfhItasyAsurA agraM prAvfScaMstadasyAm
pratyatizWatsa kfmuko'BavattasmAtsa svAdU raso hi tasmAdu lohito'cirhi sa ezo
'gnireva yatkfmuko'gnimevAsminnetatsamBUtiM daDAti



6.6.2.[12]

prAdeSamAtrI Bavati . prAdeSamAtro vE garBo
vizRurAtmasammitAmevAsminnetatsamBUtiM daDAti



6.6.2.[13]

Gfte nyuttA Bavati . agniryasyE yonerasfjyata tasyE
GftamulbamAsIttasmAttatpratyuddIpyata AtmA hyasyEza tasmAttasya na Basma
BavatyAtmEva tadAtmAnamapyeti na vA ulbaM garBaM hinastyahiMsAyA ulbAdvE
jAyamAno jAyata ulbAjjAyamAno jAyAtA iti



6.6.2.[14]

tAmAdaDAti . drvannaH sarpirAsutiriti dArvannaH sarpiraSana ityetatpratno hotA
vareRya iti sanAtano hotA vareRya ityetatsahasasputro adButa iti balaM vE saho
balasya putro dButa ityetattizWannAdaDAti svAhAkAreRa tasyopari banDuH



6.6.2.[15]

tadvA AtmEvoKA . yonirmuYjAH SaRA jarAyUlvaM GftaM garBaH samit



6.6.2.[16]

bAhyoKA Bavati . antare muYjA bAhyo hyAtmAntarA yonirvAhye muYjA
Bavantyantare SaRA bAhyA hi yonirantaraM jarAyu bAhye SaRA BavantyantaraM
GftaM bAhyaM hi jarAyvantaramulbaM bAhyaM GftaM BavatyantarA samidvAhyaM
hyulvamantaro garBa eteByo vE jAyamAno jAyate teBya evEnametajjanayati



6.6.3.[1]

aTa vEkaNkatImAdaDAti . prajApatiryAM praTAmAhutimajuhotsa hutvA yatra
nyamfzWa tato vikaNkataH samaBavatsEzA
praTamAhutiryadvikaNkatastAmasminnetajjuhoti tayEnametatprIRAti parasyA aDi
saMvato'varAM aByAtara yatrAhamasmi tAM aveti yaTEva yajustaTA banDuH



6.6.3.[2]

aTOdumbarImAdaDAti . devAScAsurAScoBaye prAjApatyA asparDanta te ha sarva
eva vanaspatayo'surAnaByupeyurudumvaro hEva devAnna jahO te devA asurAnjitvA
tezAM vanaspatInavfYjata



6.6.3.[3]

te hocuH . hanta yEzu vanaspatizUrgyo rasa udumbare taM daDAma te
yadyapakrAmeyuryAtayAmA apakrAmeyuryaTA DenurdugDA yaTAnaqvAnUhivAniti
tadyEzu vanaspatizUrgyo rasa AsIdudumbare tamadaDustayEtadUrjA
sarvAnvanaspatInprati pacyate tasmAtsa sarvadArdraH sarvadA kzIrI
tadetatsarvamannaM yadudumbaraH sarve vanaspatayaH sarveREvEnametadannena
prIRAti sarvErvanaspatiBiH samindDe



6.6.3.[4]

paramasyAH parAvata iti . yA paramA parAvadityetadrohidaSva ihAgahIti rohito
hAgneraSvaH purIzyaH purupriya iti paSavyo bahupriya ityetadagne tvaM tarA mfDa
ityagne tvaM tara sarvAnpApmana ityetat



6.6.3.[5]

aTAparaSuvfkRamAdaDAti . jAyata eza etadyaccIyate sa eza sarvAsmA annAya jAyata
etadvekamannaM yadaparaSuvfkaRaM tenEnametatprIRAti yadagne kAni kAni cidA te
dArURi daDmasi sarvaM tadastu te GftaM tajjuzasva yavizWyeti yaTEva yajustaTA
banDustadyatkiM cAparaSuvfkRaM tadasmA etatsvadayati tadasmA annaM
kftvApidaDAti



6.6.3.[6]

aTADaHSayamAdaDAti . jAyata eza etadyaccIyate sa eza sarvasmA annAya jAyata
etadvekamannaM yadaDaHSayaM tenEnametatprIRAti yadattyupajihvikA yadvamro
atisarpatItyupajihvikA vA hi tadatti vamro vAtisarpati sarvaM tadastu te GftaM
tajjuzasva yavizWyeti yaTEva yajustaTA banDustadyatkiM cADaHSayaM tadasmA
etatsvadayati tadasmA annaM kftvApidaDAti



6.6.3.[7]
aTEtA uttarAH pAlASyo Bavanti . brahma vE palASo brahmaREvEnametatsamindDe
yadveva pAlASyaH somo vE palASa ezo ha
paramAhutiryatsomAhutistAmasminnetajjuhIti tayEnametatprIRAti



6.6.3.[8]

aharaharaprayAvaM Baranta iti . aharaharamattA Aharanta ityetadaSvAyeva tizWate
GAsamasmA iti yaTASvAya tizWate GAsamityetadrAyaspozeRa samizA madanta iti
rayyA ca pozeRa ca samizA madanta ityetadagne mA te prativeSA rizAmeti yaTEvAsya
prativeSo na rizyedevametadAha



6.6.3.[9]

nABA pfTivyAH samiDAne agnAviti . ezA ha nABiH pfTivyE yatrEza
etatsamiDyate rAyaspozAya bfhate havAmaha iti rayyE ca pozAya ca bfhate
havAmaha ityetadirammadamitIrayA hyeza matto bfhadukTamiti bfhadukTo hyeza
yajatrami ti yajYiyamityetajjetAramagniM pftanAsu sAsahimiti jetA hyagniH pftanA u
sAsahiH



6.6.3.[10]

yAH senA aBItvarIH . daMzwrAByAM malimlUnye janezu malimlavo yo
asmaByamarAtIyAdyaSca no dvezate janaH nindAdyo asmAnDipsAcca sarvaM tam
masmasA kurviti



6.6.3.[11]

etadvE devAH . yaScEnAnadveqyaM cAdvizustamasmA annaM
kftvApyadaDustenEnamaprIRannannamahEtasyABavadadahadu devAnAM pApmAnaM
taTEvEtadyajamAno yaScEnaM dvezwi yaM ca dvezwi tamasmA annaM kftvApidaDAti
tenEnaM prIRAtyannamahEtasya Bavati dahatyu yajamAnasya pApmAnam



6.6.3.[12]

tA etA ekAdaSAdaDAti . akzatriyasya vApurohitasya vAsarvaM vE tadyadekAdaSAsarvaM
tadyadakzatriyo vApurohito vA



6.6.3.[13]

dvAdaSa kzatriyasya vA purohitasya vA . sarvaM vE tadyaddvAdaSa sarvaM
tadyatkzatriyo vA purohito vA


6.6.3.[14]

sa purohitasyAdaDAti . saMSitaM me brahma saMSitaM vIryaM balaM saMSitaM kzatraM
jizRu yasyAhamasmi purohita iti tadasya brahma ca kzatraM ca saMSyati



6.6.3.[15]

aTa kzatriyasya . udezAM bAhU atiramudvarco aTo balaM kziRomi
brahmaRAmitrAnunnayAmi svAM ahamiti yaTEva
kziRuyAdamitrAnunnayetsvAnevametadAhoBetvevEte AdaDyAdayaM vA agnirbrahma
ca kzatraM cemamevEtadagnimetAByAmuBAByAM samindDe brahmaRA ca
kzatreRa ca



6.6.3.[16]

tAstrayodaSa sampadyante . trayodaSa mAsAH saMvatsaraH saMvatsaro
'gniryAvAnagniryAvatyasya mAtrA tAvatEvEnametadannena prIRAti



6.6.3.[17]

prAdeSamAtryo Bavanti . prAdeSamAtro vE garBo
vizRurannametadAtmasammitenEvEnametadannena prIRAti yadu vA
AtmasammitamannaM tadavati tanna hinasti yadBUyo hinasti tadyatkanIyo na
tadavati tizWannAdaDAti tasyopari banDuH svAhAkAreRa reto vA idaM
siktamayamagnistasminyatkAzWAnyasvAhAkftAnyaByAdaDyAdDiMsyAdDEnaM tA
yatsamiDastena nAhutayo yadu svAhAkAreRa tenAnnamannaM hi svAhAkArastaTo
hEnaM na hinasti



6.6.4.[1]

aTa vizRukramAnkrAntvA . vAtsapreRopasTAyAstamita Aditye BasmEva
praTamamudvapatyetadvA enametenAnnena prIRAtyetABiH samidBistasyAnnasya
jagGasyEza pApmA sIdati Basma tenEnametadvyAvartayati
tasminnapahatapApmanvAcaM visfjate vAcaM visfjya samiDamAdaDAti rAtryA
evEnametadannena prIRAti rAtrIMrAtrImaprayAvaM Baranta iti tasyokto banDU
rAtryA evEtAmarizwiM svastimASAste tadyatkiM cAtI rAtryopasamAdaDAtyAhutikftaM
hEvAsmE tadupasamAdaDAti



6.6.4.[2]

aTa prAtarudita Aditye . BasmEva praTamamudvapatyetadvA enametenAnnena
prIRAtyetayA samiDA yacca rAtryopasamAdaDAti tasyAnnasya jagGasyEza pApmA
sIdati Basma tenEnametadvyAvartayati tasminnapahatapApmanvAcaM visfjate vAcaM
visfjya samiDamAdaDAtyahna evEnametadannena prIRAtyaharaharaprayAvam
Baranta iti tasyokto banDurahna evEtAmarizwiM svastimASAste tadyatkiM cAto
'hnopasamAdaDAtyAhutikftaM hEvAsmE tadupasamAdaDAti



6.6.4.[3]

ahorAtre vA aBivartamAne saMvatsaramApnutaH saMvatsara idaM
sarvamAhnAyEvEtAmarizwiM svastimASAste



6.6.4.[4]

aTa yadAsmE vrataM prayacanti . aTa vrate nyajya samiDamAdaDAti na vrate
nyaYjyAdityu hEka AhurAhutiM tajjuhuyAdanavakxptaM vE tadyaddIkzita AhutiM
juhuyAditi



6.6.4.[5]

sa vE nyaYjyAdeva . devo vA asyEza AtmA mAnuzo'yaM sa yanna nyaYjyAnna hEtaM
dEvamAtmAnaM prIRIyAdaTa yannyanakti taTo hEtaM dEvamAtmAnaM prIRAti sA
yatsamittena nAhutiryadu vrate nyaktA tenAnnamannaM hi vratam



6.6.4.[6]

sa vE samiDamADAyATa vratayati . dEvo vA asyEza AtmA mAnuzo'yaM devA u vA
agre'Ta manuzyAstasmAtsamiDamADAyATa vratayati



6.6.4.[7]

annapate'nnasya no dehIti . aSanapate'Sanasya no dehItyetadanamIvasya SuzmiRa
ityanaSanAyasya SuzmiRa ityetatprapra dAtAraM tAriza iti yajamAno vE dAtA pra
yajamAnaM tAriza ityetadUrjaM Dehi dvipade catuzpada ityASizamASAste yadu
BinnAyE prAyaScittimAhottarasmiMstadanvAKyAna iti



6.6.4.[8]

yadyezoKA Bidyeta . yABinnA navA sTAlyurubilo syAttasyAmenaM paryAvapedArcati
vA ezoKA yA Bidyate'nArto iyaM devatAnArtAyAmimamanArtaM biBarARIti
tatroKAyE kapAlaM purastAtprAsyati taTo hEza etasyE yonerna cyavate



6.6.4.[9]

aTa mfdamAhftya . uKAM copaSayAM ca pizwvA saMsfjyoKAM
karotyetayEvAvftAnupaharanyajustUzRImeva paktvA paryAvapati karmaRireva tatra
prAyaScittiH punastatkapAlamuKAyAmupasamasyoKAM copaSayAM ca pizwvA saMsfjya
nidaDAti prAyaScittiByaH



6.6.4.[10]

aTa yadyeza uKyo'gniranugacet . gArhapatyaM vAva sa gacati gArhapatyAdDi sa
Ahfto Bavati gArhapatyAdevEnaM prAYcamudDftyopasamADAyoKAm
pravfYjyAdetayEvAvftAnupaharanyajustUzRImeva tAM yadAgnirArohati



6.6.4.[11]

aTa prAyaScittI karoti . sarveByo vA eza etaM kAmeByo ADatte tadyadevAsyAtra
kAmAnAM vyavacidyate'gnAvanugate tadevEtatsaMtanoti saMdaDAtyuBe prAyaScittI
karotyaDvaraprAyaScittiM cAgniprAyaScittiM cADvarasya pUrvAmaTAgnestasyokto
banDuH



6.6.4.[12]

sa samiDAjyasyopahatya . AsIna AhutiM juhoti viSvakarmaRe svAhetyaTopotTAya
samiDamAdaDAti punastvAdityA rudrA vasavaH saminDatAM punarbrahmaRo
vasunITa yajYErityetAstvA devatAH punaH saminDatAmityetadGftena tvaM tanvaM
varDayasva stayAH santu yajamAnasya kAmA iti GftenAha tvaM varDayasva yeBya u
tvAM kAmeByo yajamAna ADatta te'sya sarve satyAH santvityetat



6.6.4.[13]

aTa yadi gArhapatyo'nugacet . araRI vAva sa gacatyaraRiByAM hi sa Ahfto
BavatyaraRiByAmevEnaM maTitvopasamADAya prAyaScittI karoti



6.6.4.[14]

aTa yadi prasuta AhavanIyo'nugacet . gArhapatyaM vAva sa gacati gArhapatyAdDi sa
Ahfto Bavati gArhapatyAdevEnaM prAYcaM sAMkASinena hftvopasamADAya
prAyaScittIM karoti yastasminkAle'DvaraH syAttAmaDvaraprAyaScittiM
kuryAtsamAnyagniprAyaScittiH



6.6.4.[15]

aTa yadyAgnIDrIyo'nugacet . gArhapatyaM vAva sa gacati gArhapatyAdDi sa Ahfto
Bavati gArhapatyAdevEnaM prAYcamuttareRa sado hftvopasamADAya prAyaScittI
karotyaTa yadi gArhapatyo'nugacettasyokto banDuH


6.7.1.[1]

rukmaM pratimucya biBarti . satyaM hEtadyadrukBaH satyaM vA etaM yantumarhati
satyenEtaM devA abiBaruH satyenEvEnametadbiBarti



6.7.1.[2]

tadyattatsatyam . asO sa AdityaH sa hiraRmayo Bavati jyotirvE hiraRyaM jyotirezo
'mftaM hiraRyamamftameza parimaRqalo Bavati parimaRqalo hyeza
ekaviMSatinirbADa ekaviMSo hyeza bahizwAnnirbADaM biBarti raSmayo vA etasya
nirbADA bAhyata u vA etasya raSmayaH



6.7.1.[3]

yadveva rukBaM pratimucya biBarti . asO vA Aditya eza rukBo no hEtamagnim
manuzyo manuzyarUpeRa yantumarhatyetenEva rUpeREtadrUpaM biBarti



6.7.1.[4]

yadveva rukBaM pratimucya biBarti . reto vA idaM siktamayamagnistejo vIryaM
rukBo'smiMstadretasi tejo vIryaM daDAti



6.7.1.[5]

yadeva rukBaM pratimucya biBarti . etadvE devA abiBayuryadvE na imamiha
rakzAMsi nAzwrA na hanyuriti tasmA
etamantikAdgoptAramakurvannamumevAdityamasO vA Aditya eza
rukBastaTEvAsmA ayametamantikAdgoptAraM karoti



6.7.1.[6]

kfzRAjine nizyUto Bavati . yajYo vE kfzRAjinaM yajYo vA etaM yantumarhati
yajYenEtaM devA abiBaruryajYenEvEtametadbiBarti lomataScandAMsi vE lomAni
candAMsi vA etaM yantumarhanti candoBiretaM devA
abiBaruScandoBirevEnametadbiBarti



6.7.1.[7]

aBi SuklAni ca kfzRAni ca lomAni nizyUto Bavati . fkzAmayorhEte rUpe fkzAme vA
etaM yantumarhata fkzAmAByAmetaM devA
abiBarurfkzAmAByAmevEnametadbiBarti SARo rukBapASastrivfttasyokto banDuH


6.7.1.[8]

tamuparinABi biBarti . asO vA Aditya eza rukBa uparinAByu vA ezaH



6.7.1.[9]

yadbevoparinABi . avAgvE nABe retaH prajApatistejo vIryaM rukBo nenme retaH
prajAtiM tejo vIryaM rukBaH pradahAditi



6.7.1.[10]

yadvevoparinABi . etadvE paSormeDyataraM yaduparinABi purIzasaMhitataraM
yadavANnABestadyadeva paSormeDyataraM tenEnametadbiBarti



6.7.1.[11]

yadvevoparinABi . yadvE prARasyAmftamUrDvaM tannABerUrDvEH
prAREruccaratyaTa yanmartyaM parAktannABimatyeti tadyadeva prARasyAmftaM
tadenametadaBisampAdayati tenEnametadbiBarti



6.7.1.[12]

aTEnamAsandyA biBarti . iyaM vA AsandyasyAM hIdaM sarvamAsannamiyaM vA etaM
yantumarhatyanayEtaM devA abiBaruranayEvEnametadbiBarti



6.7.1.[13]

OdumbarI Bavati . UrgvE rasa udumbara UrjEvEnametadrasena biBartyaTo sarva
ete vanaspatayo yadudumbaraH sarve vA etaM vanaspatayo yantumarhanti sarvEretaM
vanaspatiBirdevA abiBaruH sarvErevEnametadvanaspatiBirbiBarti



6.7.1.[14]

prAdeSamAtryUrDvA Bavati . prAdeSamAtro vE garBo vizRuryonirezA
garBasammitAM tadyoniM karotyaratnimAtrI tiraScI bAhurvA aratnirbAhuno vE
vIryaM kriyate vIryasammitEva tadBavati vIryaM vA etaM yantumarhati vIryeREtaM
devA abiBarurvIryeREvEnametadbiBarti



6.7.1.[15]

catuHsraktayaH pAdA bavanti . catuHsraktInyanUcyAni catasro vE diSo diSo vA etaM
yantumarhanti digBiretaM devA abiBarurdigBirevEnametadbiBarti mOYjIBI
rajjuBirvyutA Bavati trivfdBistasyokto banDurmfdA digDA tasyo evokto'To
anatidAhAya



6.7.1.[16]

aTEnaM Sikyena biBarti . ime vE lokA ezo'gnirdiSaH SikyaM digBirhIme lokAH
Saknuvanti sTAtuM yacaknuvanti tasmAcikyaM digBirevEnametadbiBarti
zaqudyAmaM Bavati zaqQi diSo mOYjaM trivfttasyokto banDurmfdA digDaM
tasyo evokto'To anatidAhAya



6.7.1.[17]

tasyApa eva pratizWA . apsu hIme lokAH pratizWitA Aditya AsaYjanamAditye hIme
lokA digBirAsaktAH sa yo hEtadevaM vedEtenEva rUpeREtadrUpaM biBarti



6.7.1.[18]

yadvevEnaM Sikyena biBarti . saMvatsara ezo'gnirftavaH SikyamftuBirhi
saMvatsaraH Saknoti sTAtuM yacaknoti tasmAcikyamftuBirevEnametadbiBarti
zaqudyAmaM Bavati zaqQyftavaH



6.7.1.[19]

tasyAhorAtre eva pratizWA . ahorAtrayorhyayaM saMvatsaraH pratizWitaScandramA
AsaYjanaM candramasi hyayaM saMvatsara ftuBirAsaktaH sa yo hEtadevaM vedEtenEva
rUpeREtadrUpaM biBarti tasya ha vA eza saMvatsaraBfto Bavati ya evaM veda
saMvatsaropAsito hEva tasya Bavati ya evaM na vedetyaDidevatam



6.7.1.[20]

aTADyAtmam . AtmEvAgniH prARAH SikyaM prARErhyayamAtmA Saknoti sTatuM
yacaknoti tasmAcikyaM prARErevEnametadbiBarti zaqudyAmaM Bavati zaqQi
prARAH



6.7.1.[21]

tasya mana eva pratizWA . manasi hyayamAtmA pratizWito'nnamAsaYjanamanne
hyayamAtmA prARErAsaktaH sa yo hEtadevaM vedEtenEva rUpeREtadrUpaM biBarti



6.7.1.[22]
aTEnamuKayA biBarti . ime vE lokA uKeme vA etaM lokA
yantumarhantyeBiretaM lokErdevA abiBarureBirevEnametallokErbiBarti



6.7.1.[23]

sA yaduKA nAma . etadvE devA etena
karmaREtayAvftemAMlokAnudaKananyadudaKanaMstasmAdutKItKA ha vE
tAmuKetyAcaKate paro'kzaM paro'kzakAmA hi devAH



6.7.1.[24]

tadvA uKeti dve akzare . dvipAdyajamAno yajamAno'gniryAvAnagniryAvatyasya
mAtrA tAvatEvEnametadbiBarti so eva kumBI sA sTAlI tatzawzaqftavaH
saMvatsaraH saMvatsaro'gniryAvAnagniryAvatyasya mAtrA tAvattadBavati



6.7.1.[25]

aTEnamiRqvA parigfhRAti . asO vA Aditya ezo'gnirahorAtre iRqve amuM
tadAdityamahorAtrAByAM parigfhRAti tasmAdezo'horAtrAByAM parigfhItaH



6.7.1.[26]

yadvevEnanamiRqvAByAM parigfhRAti . asO vA Aditya ezo'gnirimA u lokAviRqve
amuM tadAdityamAByAM lokAByAM parigfhRAti tasmAdeza AByAM lokAByAm
parigfhItaH parimaRqale BavataH parimaRqalO hImO lokO mOYje trivftI
tasyokto banDurmfdA digDe tasyo evokto'To anatidAhAya



6.7.1.[27]

aTAtaH sampadeva . Asando coKA ca SikyaM ca rukBapASaScAgniSca rukBaSca
tatzawzaqftavaH saMvatsaraH saMvatsaro'gniryAvAnagniryAvatyasya mAtrA
tAvattadBavatIRqve tadazwAvazwAkzarA gAyatrI gAyatro'gniryAvAnagniryAvatyasya
mAtrA tAvattadBavati



6.7.1.[28]

aTa sarvasampat . catvAraH pAdAScatvAryanUcyAni SikyaM ca rukBapASaSca yadu kiM
ca rajjavyaM SikyaM tadanUKAgnI rukBastattrayodaSa trayodaSa mAsAH saMvatsaraH
saMvatsaro'gniryAvAnagniryAvatyasya mAtrA tAvattadBavati



6.7.2.[1]
taM tizWanpratimuYcate . asO vA Aditya eza rukBastizWatIva vA asAvAdityo'To
tizWanvE vIryavattara udaNprANtizWaMstasyokto banDuH



6.7.2.[2]

dfSAno rukBa urvyA vyadyOditi . dfSyamAno hyeza rukBa urvyA vidyotate
durmarzamAyuH Sriye rucAna iti durmaraM vA etasyAyuH Sriyo eza rocate'gniramfto
aBavadvayoBiriti sarvErvA eza vayoBiramfto'BavadyadenaM dyOrajanayaditi
dyOrvA etamajanayatsuretA iti suretA hyezA yasyA eza retaH



6.7.2.[3]

aTEnamiRqvAByAM parigfhRAti . naktozAsA samanasA virUpe ityahorAtre vE
naktozAsA samanasA virUpe DApayete SiSumekaM samIcI iti yadvE kiM
cAhorAtrayostenEtameva samIcI DApayete dyAvAkzAmA rukBo antarviBAtIti
harannetadyajurjapatIme vE dyAvApfTivI dyAvAkzAmA te eza yannantarA viBAti
tasmAdetadDaranyajurjapati devA agniM DArayandraviRodA iti parigfhya nidaDAti
prARA vE devA draviRodAsta etamagra evamaDArayaMstErevEnametadDArayati



6.7.2.[4]

aTa SikyapASaM pratimuYcate . viSvA rUpARi pratimuYcatekavirityasO vA AdityaH
kavirviSvA rUpA SikyaM prAsAvIdBadraM dvipade catuzpada ityudyanvA eza dvipade
catuzpade ca BadraM prasOti vi nAkamaKyatsavitA vareRya iti svargo vE loko
nAkastameza udyannevAnuvipaSyanyanu prayARamuzaso virAjatItyuzA vA agre
vyucati tasyA eza vyuzwiM virAjannanUdeti



6.7.2.[5]

aTEnamato vikftyA vikaroti . idamevEtadretaH siktaM vikaroti tasmAdyOnO retaH
siktaM vikriyate



6.7.2.[6]

suparRo'si garutmAniti . vIryaM vE suparRo
garutmAnvIryamevEnametadaBisaMskaroti trivftte Sira iti trivftamasya stomaM SiraH
karoti gAyatraM cakzuriti gAyatraM cakzuH karoti bfhadraTantare pakzAviti
bfhadraTantare pakzO karoti stoma Atmeti stomamAtmAnaM karoti paYcaviMSaM
candAMsyaNgAnIti candAMsi vA etasyANgAni yajUMzi nAmeti yadenamagnirityAcakzate
tadasya yajUMzi nAma sAma te tanUrvAmadevyamityAtmA vE tanUrAtmA te
tanUrvAmadevyamityetadyajYAyajYiyaM pucamiti yajYAyajYiyaM pucaM karoti
DizRyAH SaPA iti DizRayirvA ezo'smiMloke pratizWitaH suparRo'si garutmAndivaM
gaca svaH pateti tadenaM suparRaM garutmantaM kftvAha devAngaca svargaM lokam
pateti


6.7.2.[7]

taM vA etam . atra pakzapucavantaM vikaroti yAdfgvE yonO reto vikriyate
tAdfgjAyate tadyadetamatra pakzapucavantaM vikaroti tasmAdezo'mutra
pakzapucavAnjAyate



6.7.2.[8]

taM hEke . etayA vikftyABimantryAnyAM citiM cinvanti droRacitaM vA raTacakracitaM
vA kaNkacitaM vA prOgacitaM voBayataH prOgaM vA samuhyapurIzaM vA na taTA
kuryAdyaTA pakzapucavantaM garBaM parivfScettAdfktattasmAdenaM
suparRacitameva cinuyAt



6.7.2.[9]

tametayA vikftyA . ita UrDvaM prAYcaM pragfhRAtyasO vA Aditya ezo'gniramuM
tadAdityamita UrDvaM prAYcaM daDAti tasmAdasAvAditya ita UrDvaH prANDIyate
parobAhu pragfhRAti parobAhu hyeza ito'TEnamupAvaharati
tamupAvahftyoparinABi DArayati tasyokto banDuH



6.7.2.[10]

aTa vizRukramAnkramate . etadvE devA vizRurBUtvemAMlokAnakramanta
yadvizRurBUtvAkramanta tasmAdvizRukramAstaTEvEtadyajamAno
vizRurBUtvemAMlokAnkramate



6.7.2.[11]

sa yaH sa vizRuryajYaH saH . sa yaH sa yajYo'yameva sa yo'yamagniruKAyAmetameva
taddevA AtmAnaM kftvemAMlokAnakramanta taTEvEtadyajamAna etamevAtmAnaM
kftvemAMlokAnkramate



6.7.2.[12]

udaNprANtizWan . etadvE tatprajApatirvizRukramErudaNprANtizWanprajA asfjata
taTEvEtadyajamAno vizRukramErudaNtizWanprajAH sfjate



6.7.2.[13]

vizRoH kramo'sIti . vizRurhi BUtvA kramate sapatnaheti sapatnAnhAtra hanti
gAyatraM canda Aroheti gAyatraM canda Arohati pfTivImanu vikramasveti
pfTivImanu vikramate praharati pAdaM kramata UrDvamagnimudgfhRAtyUrDvo hi
rohati



6.7.2.[14]

vizRoH . kramo'sIti vizRurhi BUtvA kramate'BimAtihetyaBimAtIrhAtra hanti
trEzwuBaM canda Aroheti trEzwuBaM canda Arohatyantarikzamanu
vikramasvetyantarikzamanu vikramata praharati pAdaM kramata
UrDvamagnimudgfhRAtyUrDvo hi rohati



6.7.2.[15]

vizRoH kramo'sIti . vizRurhi BUtvA kramate'rAtIyato hantetyarAtIyato hAtra hanti
jAgataM canda Aroheti jAgataM canda Arohati divamanu vikramasveti divamanu
vikramate praharati pAdaM kramata UrDvamagnimudgfhRAtyUrDvo hi rohati



6.7.2.[16]

vizRoH kramo'sIti . vizRurhi BUtvA kramate SatrUyato hanteti Satruyato hAtra
hantyAnuzwuBaM canda ArohetyAnuzwuBaM canda Arohati diSo'nu vikramasveti
sarvA diSo'nu vIkzate na praharati pAdaM
nedimAMlokAnatipraRaSyAnItyUrDvamevAgnimudgfhRAti saM hyArohati



6.7.3.[1]

aTEnamiti pragfhRAti . etadvE devA akAmayanta parjanyo rUpaM syAmeti ta
etenAtmanA parjanyo rUpamaBavaMstaTEvEtadyajamAna etenAtmanA parjanyo
rUpaM Bavati



6.7.3.[2]

akrandadagni stanayanniva dyOriti . krandatIva hi parjanya stanayankzAmA
rerihadvIruDaH samaYjanniti kzamA vE parjanyo rerihyamARo vIruDaH samanakti
sadyo jajYAno vi hImidDo aKyaditi sadyo vA eza jajYAna idaM sarvaM viKyApayatyA
rodasI BAnunA BAtyantaritIme vE dyAvApfTivI rodasI te eza BAnunABAti
parobAhu pragfhRAti parobAhu hi parjanyaH



6.7.3.[3]

aTEnamupAvaharati . etadvE yo'smiMloke raso yadupajIvanaM tenEtatsahorDva
imAMlokAnrohatyagnirvA asmiMloke raso'gnirupajIvanaM tadyattAvadeva syAnna
hAsmiMloke raso nopajIvanaM syAdaTa yatpratyavarohatyasminnevEtalloke
rasamupajIvanaM daDAti


6.7.3.[4]

yadveva pratyavarohati . etadvA etadimAMlokAnita UrDvo rohati sa sa parANiva roha
iyamu vE pratizWA tadyattAvadeva syAtpra hAsmAllokAdyajamAnaScyavetATa
yatpratyavarohatImAmevEtatpratizWAmaBipratyEtyasyAmevEtatpratizWAyAm
pratitizWati



6.7.3.[5]

yadevaM pratyavarohati . etadvA etadimAMlokAnita UrDvo jayati sa sa parANiva jayo
yo vE parANeva jayatyanye vE tasya jitamanvavasyantyaTa ya uBayaTA jayati tasya
tatra kAmacaraRaM Bavati
tadyatpratyavarohatImAnevEtallokAnitaScorDvAnamutaScArvAco jayati



6.7.3.[6]

agne'ByAvartin . aBi mA nivartasvAgne aNgiraH punarUrjA saha rayyetyetena mA
sarveRABinivartasvetyetaccatuzkftvaH pratyavarohati caturhi kftva UrDvo rohati
tadyAvatkftva UrDvo rohati tAvatkftvaH pratyavarohati tamupAvahftyoparinABi
DArayati tasyokto banDuH



6.7.3.[7]

aTEnamaBimantrayate . AyurvA agnirAyurevEtadAtmanDatta A tvAhArzamityA
hyenaM harantyantaraBUrityAyurevEtadAtmanDatte
DruvastizWAvicAcalirityAyurevEtadDruvamantarAtmanDatte viSastvA sarvA
vAYcantvityannaM vE viSo'nnaM tvA sarvaM vAYcatvityetanmA
tvadrAzwramaDiBraSaditi SrIrvE rAzwraM mA tvacrIraDiBraSadityetat



6.7.3.[8]

aTa SikyapASaM ca rukBapASaM conmuYcate . vAruRo vE pASo varuRapASAdeva
tatpramucyate vAruRya'rcA svenEva tadAtmanA svayA devatayA
varuRapASAtpramucyata uduttamaM varuRa pASamasmadavADamaM vi maDyamaM
SraTAyeti yaTEva yajustaTA banDuraTA vayamAditya vrate tavAnAgaso aditaye
syAmetIyaM vA aditiranAgasastuByaM cAsyE syAmetyetat



6.7.3.[9]

aTEnamiti pragfhRAti . etadvA enamado vikftyeta UrDvaM prAYcaM pragfhRAti taM
tata iti pragfhRAti tadyattAvadevABavizyadatra hEvEza vyaraMsyatATa yadenamiti
pragfhRAti tasmAdeza itItvATeti punarEti


6.7.3.[10]

agre bfhannuzasAmUrDvo asTAditi . agre hyeza bfhannuzasAmUrDvastizWati
nirjaganvAntamaso jyotizAgAditi nirjaganvAnvA eza rAtryE tamaso'hnA
jyotizEtyagnirBAnunA ruSatA svaNga ityagnirvA eza BAnunA ruSatA svaNga A jAto
viSvA sadnAnyaprA itIme vE lokA viSvA sadnAni tAneza jAta ApUrayati parobAhu
pragfhRAti parobAhu hyeza ito
'TEnamupAvaharatImAmevEtatpratizWAmmaBipratyEtyasyAmevEtatpratizWAyAm
pratitizWati jagatyA jagati hemAMlokAnamuto'rvAco vyaSnute



6.7.3.[11]

haMsaH Sucizaditi . asO vA Adityo haMsaH Sucizadvasurantarikzasaditi vAyurvE
vasurantarikzasadDotA vedizadityagnirvE hotA vedizadatiTiriti sarvezAM vA eza
BUtAnAmatiTirduroRasaditi vizamasadityetannfzaditi prARo vE nfzanmanuzyA
narastadyo'yaM manuzyezu prARo'gnistametadAha varasaditi sarvezu hyeza
varezu sanna ftasaditi satyasadityetadvyomasaditi sarvezu hyeza vyomasu sanno'bjA
gojA ityabjASca hyeza gojASca'rtajA iti satyajA ityetadadrijA ityadrijA hyeza ftamiti
satyamityetadbfhaditi nidaDAti bfhadDyeza tadyadeza tadenametatkftvA nidaDAti



6.7.3.[12]

dvAByAmakzarAByAm . dvipAdyajamAno yajamAno'gniryAvAnagniryAktyasya mAtrA
tAvatEvEnametannidaDAti



6.7.3.[13]

aTEnamupatizWate . etadvA enametallaGUyatIva yadenena saheti ceti
cemAMlokAnkramate tasmA evEtannihnute'hiMsAyE



6.7.3.[14]

yadvevopatizWate . etadvE devA abiBayuryadvE no'yamimAMlokAnantikAnna
hiMsyAditi tadeBya evEnametallokeByo'SamayaMstaTEvEnamayametadeByo
lokeByaH Samayati



6.7.3.[15]

sIda tvaM mAtuH . asyA upasTe'ntaragne rucA tvaM Sivo BUtvA mahyamagne aTo
sIda Sivastvamiti SivaHSiva iti SamayatyevEnametadahiMsAyE taTo hEza
imAMlokAYcAntona hinasti



6.7.3.[16]
triBirupatizWate . traya ime lokA aTo trivfdagniryAvAnagniryAvatyasya mAtrA
tAvatEvAsmA etannihnute'To tAvatEvEnametadeByo lokeByaH Samayati



6.7.4.[1]

aTa vAtsapreRopatizWate . etadvE prajApatirvizRukramEH prajAH sfzwvA tAByo
vAtsapreRAyuzyamakarottaTEvEtadyajamAno vizRukramEH prajAH sfzwvA tAByo
vAtsapreRAyuzyaM karoti



6.7.4.[2]

sa hEza dAkzAyaRahastaH . yadvAtsapraM tasmAdyaM jAtaM kAmayeta
sarvamAyuriyAditi vAtsapreREnamaBimfSettadasmE jAtAyAyuzyaM karoti taTo ha sa
sarvamAyuretyaTa yaM kAmayeta vIryavAntsyAditi vikftyEnam
purastAdaBimantrayeta taTo ha sa vIryavAnBavati



6.7.4.[3]

divaspari praTamaM jajYe agniriti . prARo vE divaH prARAdu vA eza
praTamamajAyatAsmaddvitIyaM pari jAtavedA iti yadenamado dvitIyam
puruzaviDo'janayattftIyamapsviti yadenamadastftIyamadByo'janayannfmaRa
ajasramiti prajApatirvE nfmaRA agnirajasra inDAna enaM jarate svADIriti yo vA
enamindDe sa enaM janayate svADIH



6.7.4.[4]

vidnA te agne treDA trayARIti . agnirvAyurAditya etAni hAsya tAni treDA trayARi vidnA
te DAma viBftA purutreti yadidaM bahuDA vihriyate vidnA te nAma paramaM guhA
yaditi yavizWa iti vA asya tannAma paramaM guhA vidnA tamutsaM yata
AjaganTetyApo vA utso'dByo vA eza praTamamAjagAma samudre tvA numaRA
apsvantariti prajApatirvE nfmaRA apsu tvA prajApatirityetannfcakzA IDe divo agna
UDanniti prajApatirvE nfcakzA Apo diva UDastftIye tvA rajasi tasTivAMsamiti
dyOrvE tftIyaM rajo'pAmupasTe mahizA avarDanniti prARA vE mahizA divi tvA
prARA avarDannityetat



6.7.4.[5]

tA etA ekavyAKyAnAH . etamevABi tA AgneyyastrizwuBastA yadAgneyyastenAgniraTa
yattrizwuBo yadekAdaSa tenendra EndrAgno'gniryAvatyasya mAtrA
tAvatEvEnametadupatizWata indrAgnI vE sarve devAH sarvadevatyo'gniryAvatya



6.7.4.[6]

yadveva vizRukramavAtsapre BavataH . vizRukramErvE prajAsya mAtrA
tAvatEvEnametadupatizwatepatirimaM lokamasfjata vAtsapreRAgniM vizRukramErvE
prajApatirantarikzamasfjata vAtsapreRa vAyaM vizRukramErvE prajApatirdivamasfjata
vAtsapreRAdityaM vizRukramErvE prajApatirdiSo'sfjata vAtsapreRa candramasaM
vizRukramErvE prajApatirBUtamasfjata vAtsapreRa BavizyadvizRukramErvE
prajApatirvittamasfjata vAtsapreRASAM vizRukramErvE prajApatiraharasfjata
vAtsapreRa rAtriM vizRukramErvE prajApatiH pUrvapakzAnasfjata
vAtsapreRAparapakzAnvizRukramErvE prajApatirarDamAsAnasfjata vAtsapreRa
mAsAnvizRukramErvE prajApatirftUnasfjata vAtsapreRa saMvatsaraM
tadyadvizRukramavAtsapre Bavata etadeva tena sarvaM sfjate



6.7.4.[7]

yadveva vizRukramavAtsapre BavataH . vizRukramErvE prajApatiH svargaM
lokamaBiprAyAtsa etadavasAnamapaSyadvAtsapraM tenAvAsyadapradAhAya yadDi
yuktaM na vimucyate pra taddahyate taTEvEtadyajamAno vizRukramEreva svargaM
lokamaBiprayAti vAtsapreRAvasyati



6.7.4.[8]

sa vE vizRukramAnkrAntvA . aTa tadAnImeva vAtsapreRopatizWate yaTA prayAyATa
tadAnImeva vimuYcettAdfktaddevAnAM vE viDAmanu manuzyAstasmAdu hedamuta
mAnuzo grAmaH prayAyATa tadAnImevAvasyati



6.7.4.[9]

tadvA ahorAtre eva vizRukramA Bavanti . ahorAtre vAtsapramahorAtre eva
tadyAtyahorAtre kzemyo Bavati tasmAdu hedamuta mAnuzo grAmo'horAtre
yAtvAhorAtre kzemyo Bavati



6.7.4.[10]

sa vA arDameva saMvatsarasya vizRukramAnkramate . arDaM vAtsapreRopatizWate
maDye ha saMvatsarasya svargo lokaH sa yatkanIyo'rDAtkrameta na hEtaM svargaM
lokamaBiprApnuyAdaTa yadBUyo'rDAtparANhEtaM svargaM
lokamatipraRaSyedaTa yadarDaM kramate'rDamupatizWate tatsamprati svargaM
lokamAptvA vimuYcate



6.7.4.[11]

tAByAM vE viparyAsameti . yaTA mahAntamaDvAnaM vimokaM samaSnuvIta
tAdfktatsa vE purastAccoparizwAccoBe vizRukramavAtsapre samasyatyaharvE
vizRukramA rAtrirvAtsapramemetadvA idaM sarvaM prajApatiH prajanayizyaMSca
prajanayitvA cAhorAtrAByAmuBayataH parigfhRAti


6.7.4.[12]

tadAhuH . yadaharvizRukramA rAtrirvAtsapramaToBe evAhanBavato na rAtryAM
kaTamasyApi rAtryAM kfte Bavata ityetadvA ene ado dIkzamARaH purastAdaparAhRa
uBe samasyati rAtrirhEtadyadaparAhRo'TEne etatsaMnivazsyannuparizwAtpUrvAhRa
uBe samasyatyaharhEtadyatpUrvAhRa evamu hAsyoBe evAhankfte Bavata uBe
rAtryAm



6.7.4.[13]

sa yadahaH saMnivapsyantsyAt tadahaH prAtarudita Aditye BasmEva
praTamamudvapati Basmodupya vAcaM visfjate vAcaM visfjya samiDamAdaDAti
samiDamADAya BasmApo'Byavaharati yaTEva tasyAByavaharaRaM taTApAdAya
BasmanaH pratyetyoKAyAmopyopatizWate'Ta prAyaScittI karoti



6.7.4.[14]

sa yadi vizRukramIyamahaH syAt . vizRukramAnkrAntvA vAtsapreRopatizWetATa yadi
vAtsaprIyaM vAtsapreRopasTAya vizRukramAnkrAntvA vAtsapramantataH kuryAnna
vizRukramAnantataH kuryAdyaTA prayAya na vimuYcettAdfktadaTa
yadvAtsapramantataH karoti pratizWA vE vAtsapraM yaTA
pratizWApayedavasAyayettAdfktattasmAdu vAtsapremevAntataH kuryAt



6.8.1.[1]

vanIvAhyetAgniM biBradityAhuH . devAScAsurAScoBaye prAjApatyA asparDanta te
devAScakramacaraYcAlamasurA AsaMste devAScakreRa caranta etatkamApaSyaMScakreRa
hi vE devAScaranta etatkarmApaSyaMstasmAdanasa eva pOroqASezu yajUMzyanaso
'gnO



6.8.1.[2]

sa yo vanIvAhyate . devAnkarmaREti dEvaM hAsya karma kataM BavatyaTa yo na
vanIvAhyate'surAnkarmaREtyasuryaM hAsya karma kftaM Bavati



6.8.1.[3]

tadDEka AhuH . svayaM vA eza vanIvAhito vizRukramErvA eza prayAti
vAtsapreRAvasyatIti na taTA vidyAddEvaM vA asya tatprayARaM yadvizRukramA
dEvamavasAnaM yadvAtsapramaTAsyedaM mAnuzaM prayARaM yadidaM prayAti
mAnuzamavasAnaM yadavasyati



6.8.1.[4]

prajApatirezogniH . uBayamvetatprajApatiryacca devA yacca
manuzyAstadyadvizRukramavAtsapre Bavato yadvavAsya dEvaM rUpaM tadasya tena
saMskarotyaTa yadvanIvAhyate yadevAsya mAnuzaM rUpaM tadasyatena saMskaroti sa
ha vA etaM sarvaM kftsnaM prajApatiM saMskaroti ya evaM vidvAnvanIvAhyate tasmAdu
vanIvAhyetEva



6.8.1.[5]

sa yadahaH prayAsyantsyAt . tadaharuttarato'gneH prAgana
upasTApyATAsmintsamiDamAdaDAtyetadvA enaM devA ezyantam
purastAdannenAprIRannetayA samiDA taTEvEnamayametadezyantam
purastAdannena prIRAtyetayA samiDA



6.8.1.[6]

samiDAgniM duvasyateti . samiDAgniM
namasyatetyetadGftErboDayatAtiTimAsminhavyA juhotaneti GftEraha
boDayatAtiTimo asminhavyAni juhutetyetadbrudDavatyetpAyE
hyenametadboDayati



6.8.1.[7]

aTEnamudyacati . udu tvA viSve devA agne Barantu cittiBiriti viSve vA etamagre
devAScittiBirudaBarannetadDyezAM tadA
cittamAsIttaTEvEnamayametaccitiBirudBaratyetadDyasya tadA cittaM Bavati sa
no Bava SivastvaM supratIko viBAvasuriti yaTEva yajustaTA banDustaM dakziRata
udaYcamAdaDAti tasyo banDu sTAlyAM gArhapatyaM samupyAparamAdaDAti sa yadi
kAmayetopADirohetpArSvato vA vrajet



6.8.1.[8]

aTAnaqvAhO yunakti . dakziRamagre'Ta savyamevaM devatretaraTA mAnuze sa
yAM kAM ca diSaM yAsyantsyAtprANevAgre prayAyAtprAcI hi digagneH svAmeva
taddiSamanu prayAti



6.8.1.[9]

predagne jyotizmAnyAhi . SiveBirarciBizwvAmiti predagne tvaM jyotizmAnyAhi
SiveBirarciBirdIpyamAnErityetadbfhadBirBAnuBirBAsanmA hiMsIstanvA prajA iti
bfhadBirarciBirdIpyamAnErmA hiMsIrAtmanA prajA ityetat



6.8.1.[10]

sa yadAkza utsarjet . aTEtadyajurjapedasuryA vA ezA vAgyAkzasya tAmetacamayati
tAmetaddevatrA karoti



6.8.1.[11]

yadvevEtadyajurjapati . yasminvE kasmiMScAhite'kza utsarjati tasyEva sA
vAgBavati tadyadagnAvAhite'kza utsarjatyagnereva sA vAgBavatyagnimeva taddevA
upAstuvannupAmahayaMstaTEvEnamayametadupastOtyupamahayatyakrandadagni
stanayanniva dyOriti tasyokto banDuH



6.8.1.[12]

sa yadi purA vasatyE vimuYceta . anasyevAgniH syAdaTa yadA vasatyE vimuYceta
prAgana upasTApyottarata udDatyAvokzati yatrEnamupAvaharati taM dakziRata
udaYcamupAvaharati tasyokto banDuH



6.8.1.[13]

aTAsmintsamiDamAdaDAti . etadvA enaM devA
IyivAMsamuparizwAdannenAprIRannetayA samiDA
taTEvEnamayametadIyivAMsamuparizwAdannena prIRAtyetayA samiDA



6.8.1.[14]

pra prAyamagnirBaratasya SfRva iti . prajApatirvE BarataH sa hIdaM sarvaM biBarti
vi yatsUryo na rocate bfhadBA iti vi yatsUrya iva rocate bfhadBA ityetadaBi yaH
pUruM pftanAsu tasTAviti pUrurha nAmAsurarakzasamAsa tamagniH
pftanAsvaBitazWO dIdAya dEvyo atiTiH Sivo na iti dIpyamAno dEvo'tiTiH Sivo na
ityetatsTitavatyA vasatyE hyenaM tatsTApayati



6.8.1.[15]

aTAtaH sampadeva . samiDaM praTamenAdaDAtyudyacatyekena
prayAtyekenAkzamekenAnumantrayate samiDameva paYaemenAdaDAti tatpaYca
paYcacitiko'gniH paYca'rtavaH saMvatsaraH saMvatsaro'gniryAvAnagniryAvatyasya
mAtrA tAvattadBavati



6.8.2.[1]

aTAto Basmana evAByavaharaRasya . devA vA etadagre BasmodavapaMste
'bruvanyadi vA idamitTameva sadAtmAnamaBisaMskarizyAmahe maryAH kuRapA
anapahatapApmAno BavizyAmo yadyu parAvapsyAmo yadatrAgneyaM bahirDA
tadagneH karizyAma upa tajjAnIta yaTedaM karavAmeti te'bruvaMScetayaDvamiti
citimicateti vAva tadabruvaMstadicata yaTedaM karavAmeti



6.8.2.[2]

te cetayamAnAH . etadapaSyannapa evEnadaByavaharAmApo vA asya sarvasya
pratizWA tadyatrAsya sarvasya pratizWA tadenatpratizWApya yadatrAgneyaM
tadadByo'Di janayizyAma iti tadapo'ByavAharaMstaTEvEnadayametadapo
'Byavaharati



6.8.2.[3]

Apo devIH . pratigfBRIta BasmEtatsyone kfRuDvaM suraBA u loka iti jagDaM vA
etadyAtayAma Bavati tadetadAha sraBizWa enalloke kuruDvamiti tasmE
namantAM janaya ityApo vE janayo'dByo hIdaM sarvaM jAyate supatnIrityagninA vA
ApaH supatnyo mAteva putraM biBftApsvenadini yaTA mAtA putramapasTe
biBfyAdevamenadbiBftenyetat



6.8.2.[4]

apsvagne saDizwaveti . apsvagne yonizwavetyetatsOzaDIranuruDyasa
ityozaDIrhyezo'nuruDyate garBo sanjAyase punariti garBo hyeza sanjAyate
punargarBo asyozaDInAM garBo vanaspatInAM garBo viSvasya BUtasyAgne
garBo apAmasIti tadenamasya sarvasya garBaM karoti



6.8.2.[5]

triBiraByavaharati . trivfdagniryAvAnagniryAvatyasya mAtrA
tAvatEvEnadetadaByavaharatyekenAgre'Ta dvAByAM dvAByAM vAgre'TEkena
dvistu kftvo'Byavaharati tadye dvipAdAH paSavastErevEnadetadaByavaharati



6.8.2.[6]

aTApAdatte . tadyadatrAgneyaM tadetadadByo'Di janayatyanayAnayA vE BezajaM
kriyate'nayEvEnametatsamBarati prasadya BasmanA yonimapaSca pfTivImagna
iti prasanno hyeza BasmanA yonimapaSca pfTivIM ca Bavati saMsfjya
mAtfBizwvaM jyotizmAnpunarAsada iti saMgatya mAtfBizwvaM jyotizmAnpunarAsada
ityetatpunarAsadya sadanaM punarUrjA saha rayyetyetena mAsarveRABinivartasvetyetat



6.8.2.[7]

caturBirapAdatte . tadye catuzpAdAH paSavastErevEnametatsamBaratyaTo annaM
vE paSavo'nnenEvEnametatsamBarati triBiraByavaharati tatsapta saptacitiko
'gniH sapta'rtavaH saMvatsaraH saMvatsaro'gniryAvAnagniryAvatyasya mAtrA
tAvattadBavati



6.8.2.[8]

apAdAya BasmanaH pratyetya . uKAyAmopyopatizWata etadvA etadayaTAyaTaM
karoti yadagnimapo'Byavaharati tasmA evEtannihnute'hiMsAyA AgneyIByAmagnaya
evEtannihnute budDavatIByAM yaTEvAsyEtadagnirvaco niboDet



6.8.2.[9]

boDA me asya vacaso yavizWeti . boDa me'sya vacaso
yavizWetyetanmaMhizWasya praBftasya svaDAva iti BUyizWasya praBftasya
svaDAva ityetatpIyati tvo anu tvo gfRAtIti pIyatyeko'nveko gfRAti vandAruzwe
tanvaM vande agna iti vanditA te'haM tanvaM vande'gna ityetatsa boDi sUrirmaGavA
vasupate vasudAvan yuyoDyasmaddvezAMsIti yaTEvAsmAddvezAMsi
yuyAdevametadAha dvAByAmupatizWate gAyatryA ca trizwuBA ca tasyokto banDuH



6.8.2.[10]

tAni nava Bavanti . nava diSo diSo'gnirnava prARAH prARA agniryAvAnagniryAvatyasya
mAtrA tAvattadBavati



6.8.2.[11]

aTa prAyaScittI karoti . sarveByo vA eza etaM kAmeBya ADatte tadyadevAsyAtra
kAmAnAM vyavacidyate'gnAvapo'ByavahriyamARe tadevEtatsaMtanoti
saMdaDAtyuBe prAyaScittI karoti ye evAgnAvanugate tasyokto banDuH



6.8.2.[12]

tAni daSa Bavanti . daSAkzarA virAqvirAqagnirdeSa diSo diSo'gnirdaSa prARAH prARA
agniryAvAnagniryAvatyasya mAtrA tAvattadBavati

7.1.1.[1]

gArhapatyaM cezyanpalASaSAKayA vyudUhati . avasyati hEtadyadgArhapatyaM cinoti
ya u vE ke cAgnicito'syAmeva te'vasitAstadyadvyudUhatyavasitAneva tadvyudUhati
nedavasitAnaDyavasyAnIti



7.1.1.[2]

apeta vIta vi ca sarpatAta iti . apa cEvEta vi ceta vyu ca sarpatAta ityetadya
udarasarpiRastAnetadAha ye'tra sTa purARa ye ca nUtanA iti ye'tra sTa sanAtanA ye
cADunAtanA ityetat



7.1.1.[3]

adAdyamo'vasAnaM pfTivyA iti . yamo ha vA asyA avasAnasyezwe sa evAsmA
asyAmavasAnaM dadAti



7.1.1.[4]

akrannimaM pitaro lokamasmA iti . kzatraM vE yamo viSaH pitaro yasmA u vE
kzatriyo viSA saMvidAno'syAmavasAnaM dadAti tatsudattaM taTo hAsmE kzatraM
yamo viSA pitfBiH saMvidAno'syAmavasAnaM dadAti



7.1.1.[5]

palASaSAKayA vyudUhati . brahma vE palASo brahmaREva tadavasitAnvyudUhati
mantreRa brahma vE mantro brahmaREva tadavasitAnvyudUhati tAmudIcImudasyati



7.1.1.[6]

aTozAnnivapati . ayaM vE loko gArhapatyaH paSava UzA asmiMstalloke paSUndaDAti
tasmAdime'smiMloke paSavaH



7.1.1.[7]

yadvevozAnnivapati . prajApatiH prajA asfjatA tA nAnolbA asfjata tA na samajAnata so
'kAmayata saMjAnIranniti tAH samAnolbA akarottAsAmUzAnulbamakarottAH samajAnata
tasmAdapyetarhi samAnolbAH sameva jAnate devEH samAnolbo'sAnItyu vE yajate yo
yajate tadyadUzAnnivapati devEreva tatsamAnolbo Bavati



7.1.1.[8]

sajYAnamasIti . samajAnata hyetena kAmaDaraRamiti paSavo vA UzAH kAmaDaraRam
mayi te kAmaDaraRaM BUyAditi mayi te paSavo BUyAsurityetattEH sarvaM
gArhapatyaM pracAdayati yonirvE gArhapatyA citirulbamUzAH sarvAM tadyonimulbena
pracAdayati



7.1.1.[9]

aTa sikatA nivapati . agneretadvESvAnarasya Basma yatsikatA agnimu vA etaM
vESvAnaraM cezyanBavati na vA agniH svaM BasmAtidahatyanatidAhAya



7.1.1.[10]

yadveva sikatA nivapati . agneretadvESvAnarasya reto yatsikatA agnimu vA etaM
vESvAnaraM cezyanBavati na vA aretaskAtkiM cana vikriyate'smAdretaso'Di
vikriyAtA iti



7.1.1.[11]

agnerBasmAsyagneH purIzamasIti . yAtayAma vA agnerBasmAyAtayAmnyaH sikatA
ayAtayAmamevEnadetatkaroti tABiH sarvaM gArhapatyaM pracAdayati yonirvE
gArhapatyA citI retaH sikatAH sarvasyAM tadyonO reto daDAti



7.1.1.[12]

aTEnaM pariSridBiH pariSrayati . yonirvE pariSrita idamevEtadretaH siktaM yonyA
parigfhRAti tasmAdyonyA retaH siktaM parigfhyate



7.1.1.[13]

yadvevEnaM pariSridBiH pariSrayati . ayaM vE loko gArhapatya ApaH pariSrita imaM
taM lokamadBiH paritanoti samudreRa hEnaM tatparitanoti sarvatastasmAdimaM lokaM
sarvataH samudraH paryeti dakziRAvfttasmAdimaM lokaM dakziRAvftsamudraH paryeti
KAtena tasmAdimaM lokaM KAtena samudraH paryeti



7.1.1.[14]

cita sTeti . cinoti hyenAH paricita sTeti pari hyenAScinotyUrDvacitaH
SrayaDvamityUrDvA upadaDadAha tasmAdUrDva eva samudro vijate'Ta
yattiraScIrupadaDyAtsakfdDEvedaM sarvaM samudro nirmfjyAnna sAdayatyasannA
hyApo na sUdadohasADivadati



7.1.1.[15]

asTIni vE pariSritaH . prARaH sUdadohA na vA asTizu prARo'styekena yajuzA
bahvIrizwakA upadaDAtyekaM hyetadrUpaM yadApo'Ta yadbahvyaH pariSrito
Bavanti bahvyo hyApaH



7.1.1.[16]

tadvE yoniH pariSritaH . ulbamUzA retaH sikatA bAhyAH pariSrito Bavantyantara UzA
bAhyA hi yonirantaramulbaM bAhya UzA BavantyantarAH sikatA bAhyaM
hyulbamantaraM reta eteByo vE jAyamAno jAyate teBya evEnametajjanayati



7.1.1.[17]

aTEnamataScinoti . idamevEtadretaH siktaM vikaroti tasmAdyonO retaH siktaM
vikriyate



7.1.1.[18]

sa catasraH prAcIrupadaDAti . dve paScAttiraScyO dve purastAttadyAScatasraH
prAcIrupadaDAti sa AtmA tadyattAScatasro Bavanti caturviDo hyayamAtmATa ye
paScAtte sakTyO ye purastAttO bAhU yatra vA AtmA tadeva SiraH



7.1.1.[19]

taM vA etam . atra pakzapucavantaM vikaroti yAdfgvE yonO reto vikriyate
tAdfgjAyate tadyadetamatra pakzapucavantaM vikaroti tasmAdezo'mutra
pakzapucavAnjAyate



7.1.1.[20]

taM vE pakzapucavantameva santam . na pakzapucavantamiva paSyanti
tasmAdyonO garBaM na yaTArUpaM paSyantyaTEnamamutra pakzapucavantam
paSyanti tasmAjjAtaM garBaM yaTArUpaM paSyanti


7.1.1.[21]

sa catasraH pUrvA upadaDAti . AtmA hyevAgre samBavataH samBavati dakziRata
udaNNAsIna uttarArDyAM praTamAmupadaDAti taTo hAsyEzo
'ByAtmamevAgniScito Bavati



7.1.1.[22]

ayaM so agniH . yasmintsomamindraH sutaM daDa ityayaM vE loko gArhapatya ApaH
somaH suto'smiMstalloke'pa indro'Datta jaWare vAvaSAna iti maDyaM vE jaWaraM
sahasriyaM vAjamatyaM na saptimityApo vE sahasriyo vAjaH sasavAntsantstUyase
jAtaveda iti citaH saMScIyase jAtaveda ityetat



7.1.1.[23]

agne yatte divi varca iti . Adityo vA asya divi varcaH pfTivyAmityayamagniH pfTivyAM
yadozaDIzvapsvA yajatreti ya evOzaDizu cApsu cAgnistametadAha
yenAntarikzamurvAtatanTeti vAyuH sa tvezaH sa BAnurarRavo nfcakzA iti mahAntsa
BAnurarRavo nfcakzA ityetat



7.1.1.[24]

agne divo arRamacA jigAsIti . Apo vA asya divo'rRastA eza DUmenAcEtyacA devAM
Ucize DizRyA ya iti prARA vE devA DizRyAste hi sarvA Diya izRanti yA rocane
parastAtsUryasya yAScAvastAdupatizWanta Apa iti rocano ha nAmEza loko yatrEza
etattapati tadyAScEtaM pareRApo yAScAvareRa tA etadAha



7.1.1.[25]

purIzyAso agnaya iti . paSavyAso'gnaya ityetatprAvaReBiH sajozasa iti prAyaRarUpam
prAyaRaM hyetadagneryadgArhapatyo juzantAM yajYamadruho'namIvA izo mahIriti
juzantAM yajYamadruho'naSanAyA izo mahIrityetat



7.1.1.[26]

nAnopadaDAti . ye nAnAkAmA AtmaMstAMstaddaDAti sakftsAdayatyekaM tadAtmAnaM
karoti sUdadohasADivadati prARo vE sUdadohAH prAReREvEnametatsaMtanoti
saMdaDAti



7.1.1.[27]

aTa jaGanena parItya . uttarato dakziRAsIno'parayordakziRAmagra
upadaDAtIqAmagne purudaMsaM saniM goriti paSavo vA iqA paSUnAmevAsmA
etAmASizamASAste SaSvattamaM havamAnAya sADeti yajamAno vE havamAnaH syAnnaH
sUnustanayo vijAveti prajA vE sUnuragne sA te sumatirBUtvasme ityASizamASAste



7.1.1.[28]

aTottarAm . ayaM te yonirftviyo yato jAto arocaTA ityayaM te yonirftavyaH sanAtano
yato jAto'dIpyaTA ityetattaM jAnannagna ArohATA no varDayA rayimiti yaTEva
yajustaTA banDuH



7.1.1.[29]

sakTyAvasyEte . te nAnopadaDAti nAnA sAdayati nAnA sUdadohasADivadati nAnA
hIme sakTyO dve Bavato dve hIme sakTyO paScAdupadaDAti paScAdDIme
sakTyAvagrAByAM saMspfzwe Bavata evaM hIme sakTyAvagrAByAM saMspfzwe



7.1.1.[30]

aTa tenEva punaH parItya . dakziRata udaNNA sInaH pUrvayoruttarAmagra upadaDAti
cidasi tayA devatayANgirasvadfdDruvA sIdetyaTa dakziRAM paricidasi tayA
devatayANgirasvadDruvA sIdeti



7.1.1.[31]

bAhU asyEte . te nAnopadaDAti nAnA sAdayati nAnA sUdadohasADivadati nAnA hImO
bAhU dve Bavato dvO hImO bAhU pUrvArDa upadaDAti purastAdDImO bAhU
agrAByAM saMspfzwe Bavata evaM hImO bAhU agrAByAM saMspfzwO sa vA itImA
upadaDAtItIme itIme taddakziRAvfttadDi devatrA



7.1.1.[32]

azwAvizwakA upadaDAti . azwAkzarA gAyatrI gAyatro'gniryAvAnagniryAvatyasya
mAtrA tAvantamevEnametaccinoti paYca kftvaH sAdayati paYcacitiko'gniH paYca
'rtavaH saMvatsaraH saMvatsaro'gniryAvanagniryAvatyasya mAtrA
tAvantamevEnametaccinotyazwAvizwakAH paYca kftvaH sAdayati tattrayodaSa
trayodaSa mAsAH saMvatsarastrayodaSAgneScitipurIzARi yAvAnagniryAvatyasya mAtrA
tAvattadBavati



7.1.1.[33]

aTa lokampfRAmupadaDAti . tasyA upari banDustisraH
pUrvAstrivfdagniryAvAnagniryAvatyasya mAtrA tAvantamevEnametaccinoti
daSottarAstAsAmupari banDurdve vAgre'Ta daSATEkAmevaM hi citiM cinvanti
tAstrayodaSa sampadyante tasyokto banDuH


7.1.1.[34]

tA uBayya ekaviMSatiH sampadyante . dvAdaSa mAsAH paYca'rtavastraya ime lokA
asAvAditya ekaviMSo'muM tadAdityamasminnagnO pratizWApayati



7.1.1.[35]

ekaviMSatirveva pariSritaH . dvAdaSa mAsAH paYca'rtavastraya ime lokA
ayamagniramuto'DyekaviMSa imaM tadagnimamuzminnAditye pratizWApayati
tadyadetA evamupadaDAtyetAvevEtadanyo'nyasminpratizWApayati tAvetAvanyo
'nyasminpratizWitO tO vA etAvatra dvAvekaviMSO sampAdayatyatra hyevemO
tadoBO Bavata AhavanIyaSca gArhapatyaSca



7.1.1.[36]

aTa purIzaM nivapati . tasyopari banDustaccAtvAlavelAyA Aharatyagnireza
yaccAtvAlastaTo hAsyEtadAgneyameva Bavati sA samambilA syAttasyokto banDuH



7.1.1.[37]

vyAmamAtrI Bavati . vyAmamAtro vE puruzaH puruzaH prajApatiH
prajApatiragnirAtmasammitAM tadyoniM karoti parimaRqalA Bavati parimaRqalA hi
yoniraTo ayaM vE loko gArhapatyaH parimaRqala u vA ayaM lokaH



7.1.1.[38]

aTEnO saMnivapati . saMjYAmevAByAmetatkaroti samitaM saMkalpeTAM saM vAm
manAMsi saM vratAgne tvaM purIzyo BavataM naH samanasAviti
SamayatyevEnAvetadahiMsAyE yaTA nAnyo'nyaM hiMsyAtAm



7.1.1.[39]

caturBiH saMnivapati . tadye catuzpadAH paSavastErevAByAmetatsaMjYAM karotyaTo
annaM vE paSavo'nnenEvAByAmetatsaMjYAM karoti



7.1.1.[40]

tAM na riktAmavekzeta . nedriktAmavekzA iti yadriktAmavekzeta graseta hEnam



7.1.1.[41]

aTAsyAM sikatA Avapati . agneretadvESvAnarasya reto yatsikatA
agnimevAsyAmetadvESvAnaraM reto BUtaM siYcati sA samambilA syAttasyokto banDuH



7.1.1.[42]

aTEnAM vimuYcati . apradAhAya yadDi yuktaM na vimucyate pra taddahyata etadvA
etadyuktA reto'BArzIdetamagniM tamatrAjIjanadaTAparaM Datte yozA vA uKA
tasmAdyadA yozA pUrvaM retaH prajanayatyaTAparaM Datte



7.1.1.[43]

mAteva putraM pfTivI purIzyamiti . mAteva putraM pfTivI paSavyamityetadagniM
sve yonAvaBAruKetyagniM sve yonAvaBArzIduKetyetattAM viSvErdevErftuBiH
saMvidAnaH prajApatirviSvakarmA vimuYcatviyftavo vE viSve devAstadenAM
viSvErdevErftuBiH saMvidAnaH prajApatirviSvakarmA vimuYcati tAmuttarato
'gnernidaDAtyaratnimAtre tasyokto banDuH



7.1.1.[44]

aTAsyAM paya Anayati . etadvA etadreto Datte'Ta payo Datte yozA vA uKA
tasmAdyadA yozA reto Datte'Ta payo Datte'DarAH sikatA BavantyuttaraM payo
'DaraM hi reta uttaraM payastanmaDya Anayati yaTA tatprati
puruzaSIrzamupadaDyAt



7.1.2.[1]

prajApatiH prajA asfjata . sa prajAH sfzwvA sarvamAjimitvA vyasraMsata
tasmAdvisrastAtprARo maDyata
udakrAmadaTAsmAdvIryamudakrAmattasminnutkrAnte'padyata
tasmAtpannAdannamasravadyaccakzuraDyaSeta tasmAdasyAnnamasravanno heha
tarhi kA cana pratizWAsa



7.1.2.[2]

te devA abruvan . na vA ito'nyA pratizWAstImameva pitaraM prajApatiM
saMskaravAma sEva naH pratizWA BavizyatIti



7.1.2.[3]

te'gnimabruvan . na vA ito'nyA pratizWAsti tvayImaM pitaraM prajApatiM
saMskaravAma sEva naH pratizWA BavizyatIti kiM me tato BavizyatIti


7.1.2.[4]

te'bruvan . annaM vA ayaM prajApatistvanmuKA etadannamadAma tvanmuKAnAM na
ezo'nnamasaditi taTeti tasmAddevA agnimuKA annamadanti yasyE hi kasyE ca
devatAyE juhvatyagnAveva juhvatyagnimuKA hi taddevA annamakurvata



7.1.2.[5]

sa yo'smAtprARo maDyata udakrAmat . ayameva sa vAyuryo'yaM pavate'Ta
yadasmAdvIryamudakrAmadasO sa Adityo'Ta yadasmAdannamasravadyadeva
saMvatsare'nnaM tattat



7.1.2.[6]

taM devA agnO prAvfYjan . tadya enaM pravfktamagnirArohadya evAsmAtsa prARo
maDyata udakrAmatsa evEnaM sa Apadyata tamasminnadaDuraTa
yadasmAdvIryamudakrAmattadasminnadaDuraTa
yadasmAdannamasravattadasminnadaDustaM sarvaM kftsnaM
saMskftyorDvamudaSrayaMstadyaM tamudaSrayannime sa lokAH



7.1.2.[7]

tasyAyameva lokaH pratizWA . aTa yo'smiMloke'gniH so'syAvANprARo
'TAsyAntarikzamAtmATa yo'ntarikze vAyurya evAyamAtmanprARaH so'sya sa
dyOrevAsya SiraH sUryAcandramasO cakzuzI yaccakzuraDyaSeta sa
candramAstasmAtsa mIlitatataro'nnaM hi tasmAdasravat



7.1.2.[8]

tadezA vE sA pratizWA . yAM taddevAH samaskurvantsEveyamadyApi pratizWA so
evApyato'Di BavitA



7.1.2.[9]

sa yaH sa prajApatirvyasraMsata . ayameva sa yo'yamagniScIyata tadyadezoKA riktA
Sete purA pravarjanAdyaTEva tatprajApatirutkrAnte prARa utkrAnte vIrye srute'nne
rikto'Sayadetadasya tadrUpam



7.1.2.[10]

tAmagnO pravfRakti . yaTEvEnamado devAH prAvfYjaMstadya enAm
pravfktAmagnirArohati ya evAsmAtsa prARo maDyata udakrAmatsa evEnaM sa
Apadyate tamasmindaDAtyaTa yadrukBaM pratimucya biBarti
yadevAsmAdvIryamudakrAmattadasmindaDAtyaTa yAH samiDa AdaDAti
yadevAsmAdannamasravattadasmindaDAti



7.1.2.[11]

tA vE sAyaM prAtarAdaDAti . ahnaSca hi tadrAtreScAnnamasravattAnyetAni
sarvasminneva saMvatsare syuH saMvatsaro hi sa
prajApatiryasmAttAnyudakrAmaMstadasminnetatsarvasminneva sarvaM daDAti
yasminhAsyEtadato na kuryAnna hAsya
tasminnetaddaDyAnnAsaMvatsaraBftasyekzakeRa cana Bavitavyamiti ha smAha
vAmakakzAyaRo nedimaM pitaraM prajApatiM vicidyamAnaM paSyAnIti taM saMvatsare
sarvaM kftsnaM saMskatyorDvamucrayati yaTEvEnamado devA udaSrayan



7.1.2.[12]

tasya gArhapatya evAyaM lokaH . aTa yo gArhapatye'gnirya evAyamasmiMloke'gniH so
'sya so'Ta yadantarAhavanIyaM ca gArhapatyaM ca tadantarikzamaTa ya AgnIDrIye
'gnirya evAyamantarikze vAyuH so'sya sa AhavanIya eva dyOraTa ya AhavanIye
'gnistO sUryAcandramasO so'syEza AtmEva



7.1.2.[13]

tasya Sira evAhavanIyaH . aTa ya AhavanIye'gnirya evAyaM SIrzanprARaH so'sya sa
tadyatsa pakzapucavAnBavati pakzapucavAnhyayaM SIrzanprARaScakzuH Siro
dakziRaM SrotraM dakziRaH pakza uttaraM SrotramuttaraH pakzaH prARo
maDyamAtmA vAkpucaM pratizWA tadyatprARA vAcAnnaM jagDvA pratitizWanti
tasmAdvAkpucaM pratizWA



7.1.2.[14]

aTa yadantarAhavanIyaM ca gArhapatyaM ca . sa AtmATa ya AgnIDrIye'gnirya
evAyamantarAtmanprARaH so'sya sa pratizWEvAsya gArhapatyo'Ta yo gArhapatye
'gniH so'syAvANprARaH



7.1.2.[15]

taM hEke tricitaM cinvanti . trayo vA ime vAYcaH prARA iti na taTA kuryAdati te
recayantyekaviMSasampadamaTo anuzwupsampadamaTo bfhatIsampadaM ye taTA
kurvantyekaM hyevEtadrUpaM yonireva prajAtireva yadete'vAYcaH prARA yadDi
mUtraM karoti yatpurIzaM prEva tajjAyate



7.1.2.[16]

aTAtaH sampadeva . ekaviMSatirizwakA nava yajUMzi tattriMSatsAdanaM ca sUdadohASca
taddvAtriMtaddvAtriMSadakzarAnuzwupsEzAnuzwup



7.1.2.[17]

ekaviMSatirveva parizritaH . yajurdvAviMSaM vyudUhanasya yajurUzASca yajuSca
sikatASca yajuSca purIzaM ca yajuSca caturBiH saMnivapati vimuYcati paYcamena
tatastriBiriyaM dvAtriMSadakzarAnuzwupsEzAnuzwup



7.1.2.[18]

aTEte dve yajuzI . so anuzwubeva vAgvA anuzwuptadyadidaM dvayaM vAco rUpaM
dEvaM ca mAnuzaM coccESca SanESca tadete dve



7.1.2.[19]

tA vA etAstisro'nuzwuBaH . cita eza gArhapatyastadyadetA atra tisro'nuzwuBaH
sampAdayantyatra hyeveme tadA sarve lokA Bavanti tato'nyatarAM
dvAtriMSadakzarAmanuzwuBamAhavanIyaM haranti sa AhavanIyaH sA dyOstaciro
'TehAnyatarA pariSizyate sa gArhapatyaH sA pratizWA sa u ayaM lokaH



7.1.2.[20]

aTa ye ete dve yajuzI . etattadyadantarAhavanIyaM ca gArhapatyaM ca tadantarikzaM
sa AtmA tadyatte dve BavatastasmAdetattanIyo yadantarAhavanIyaM ca gArhapatyaM
ca tasmAdezAM lokAnAmantarikzalokastanizWaH



7.1.2.[21]

sEzA treDAvihitA vAganfzwup . tAmezo'gniH prARo BUtvAnusaMcarati ya AhavanIye
'gniH sa prARaH so'sAvAdityo'Ta ya AgnIDrIye'gniH sa vyAnaH sa u ayaM vAyuryo
'yaM pavate'Ta yo gArhapatye'gniH sa udAnaH sa u ayaM yo'yamasmiMloke
'gnirevaMvidDa vAva sarvAM vAcaM sarvaM prARaM sarvamAtmAnaM saMskurute



7.1.2.[22]

sEzA bfhatyeva . ye vE dve dvAtriMSatO dvAtriMSadeva tadaTEte dve yajuzI
taccatustriMSadagnireva paYcatriMSo nAkzarAccando vyetyekasmAnna dvAByAM sa u
dvyakzarastatzawtriMSatzawtriMSadakzarA bfhatI bfhatIM vA eza saMcito
'Bisampadyate yAdfgvE yonO retaH sicyate tAdfgjAyate tadyadetAmatra bfhatIM
karoti tasmAdeza saMcito bfhatImaBisampadyate


7.1.2.[23]

tadAhuH . yadayaM loko gArhapatyo'ntarikzaM DizRyA dyOrAhavanIyo
'ntarikzaloka u asmAllokAdanantarhito'Ta kasmAdgArhapatyaM citvAhavanIyaM
cinotyaTa DizRyAniti saha hEvemAvagre lokAvAsatustayorviyatoryo'ntareRAkASa
AsIttadantarikzamaBavadIkzaM hEtannAma tataH purAntarA vA idamIkzamaBUditi
tasmAdantarikzaM tadyadgArhapatyaM citvAhavanIyaM cinotyetO hyagre
lokAvasfjyetAmaTa pratyetya DizRyAnnivapati karmaRa evAnantarayAyATo
antayorvAva saMskriyamARayormaDyaM saMskriyate



7.2.1.[1]

aTAto nErftIrharanti . etadvE devA gArhapatyaM citvA samArohannayaM vE loko
gArhapatya imameva taM lokaM saMskftya samArohaMste tama evAnatidfSyamapaSyan



7.2.1.[2]

te'bruvan . upa tajjAnIta yaTedaM tamaH pApmAnamapahanAmahA iti te
'bruvaMScetayaDvamiti citimicateti vAva tadabruvaMstadicita yaTedaM tamaH
pApmAnamapahanAmahA iti



7.2.1.[3]

te cetayamAnAH . etA izwakA apaSyannErftIstA upAdaData tABistattamaH
pApmAnamapAGnata pApmA vE nirftistadyadetABiH pApmAnaM nirftima pAGnata
tasmAdetA nErftyaH



7.2.1.[4]

tadvA etatkriyate . yaddevA akurvannidaM nu tattama sa pApmA devErevApahato
yattvetatkaroti yaddevA akurvaMstatkaravARItyaTo ya eva pApmA yA
nirftistametABirapahate tadya !detABiH pApmAnaM nirftimapahate tasmAdetA
nErftyaH



7.2.1.[5]

yadvevEtA nErftIrharanti . prajApatiM visrastaM yatra devAH
samaskurvaMstamuKAyAM yonO reto BUtamasiYcanyonirvA uKA tasmA etAM
saMvatsare pratizWAM samaskurvannimameva lokamayaM vE loko
gArhapatyastasminnenaM prAjanayaMstasya yaH pApmA yaH SlezmA yadulbaM yajjarAyu
tadasyEtABirapAGnaMstadyadasyEtABiH pApmAnaM nirftimapAGnaMstasmAdetA
nErftyaH


7.2.1.[6]

taTEvEtadyajamAnaH . AtmAnamuKAyAM yonO reto BUtaM siYcati yonirvA uKA
tasmA etAM saMvatsare pratizWAM saMskarotImameva lokamayaM vE loko
gArhapatyastasminnenaM prajanayati tasya yaH pApmA yaH SlezmA yadulbaM yajjarAyu
tadasyEtABirapahanti tadyadasyEtABiH pApmAnaM nirftimapahanti tasmAdetA
nErftyaH



7.2.1.[7]

pAdamAtryo Bavanti . aDaspadameva tatpApmAnaM nirftiM kurute'lakzaRA Bavanti
yadvE nAsti tadalakzaRamasantameva tatpApmAnaM nirftiM kurute tuzapakvA
Bavanti nErftA vE tuzA nErftEreva tannErftaM karma karoti kfzRA Bavanti
kfzRaM hi tattama AsIdaTo kfzRA vE nirftiH



7.2.1.[8]

tABiretAM diSaM yanti . ezA vE nErftI diNnErftyAmeva taddiSi nirftiM daDAti sa
yatra svakftaM veriRaM SvaBrapradaro vA syAttadenA upadaDyAdyatra vA asyA
avadIryate yatra vAsyA ozaDayo na jAyante nirftIrhAsyE tadgfhRAti nEfta eva
tadBUmernirftiM daDAti tAH parAcIrlokaBAjaH kftvopadaDAti



7.2.1.[9]

asunvantamayajamAnamiceti . yo vE na sunoti na yajate taM nirftirfcati
stenasyetyAmanvihi taskarasyeti stenasya cetyAmanvihi taskarasya cetyetadaTo yaTA
stenastaskaraH pralAyametyevaM pralAyamihItyanyamasmadica sA ta
ityetyanitTaMvidvAMsamicetyetannamo devi nirfte tuByamastviti
namaskAreREvEnAmapahate



7.2.1.[10]

namaH su te nirfte tigmateja iti . tigmatejA vE nirftistasyA
etannamaskarotyayasmayaM vicftA banDametamityayasmayena ha vE taM banDena
nirftirbaDnAti yaM baDnAti yamena tvaM yamyA saMvidAnetyagnirvE yama iyaM
yamyAByAM hIdaM sarvaM yatamAByAM tvaM saMvidAnetyetaduttame nAke aDi
rohayEnamiti svargo vE loko nAkaH svarge loke yajamAnamaDirohayetyatat



7.2.1.[11]

yasyAste Gora AsanjuhomIti . GorA vE nirftistasyA etadAsanjuhoti yattaddevatyaM
karma karotyezAM banDAnAmavasarjanAyeti yErbanDErbadDo Bavati yAM tvA
jano BUmiriti pramandata itIyaM vE BUmirasyAM vE sa Bavati yo Bavati nirftiM
tvAhaM pariveda viSvata iti nirftiriti tvAhaM pariveda sarvata ityetadiyaM vE
nirftiriyaM vE te nirarpayati yo nirfcati tadyaTA vE brUyAdasAvAmuzyAyaRo'si veda
tvA mA mA hiMsIrityevametadAha natarAM hi vidita Amantrito hinasti



7.2.1.[12]

nopaspfSati . pApmA vE nirftirnetpApmanA saMspfSA iti na sAdayati pratizWA vE
sAdanaM netpApmAnaM pratizWApayAnIti na sUdadohasADivadati prARo vE sUdadohA
netpApmAnaM prARena saMtanavAni saMdaDAnIti



7.2.1.[13]

tA hEke parastAdarvAcIrupadaDati . pApmA vE nirftirnetpApmAnaM
nirftimanvavAyAmeti na taTA kuryAtparAcIrevopadaDyAtparAYcameva tatpApmAnaM
nirftimapahate



7.2.1.[14]

tisra izwakA upadaDAti . trivfdagniryAvAnagniryAvatyasya mAtrA tAvatEva
tatpApmAnaM nirftimapahate



7.2.1.[15]

aTAsandIM Sikyam . rukBapASamiRqve tatparArDe nyasyati nErfto vE pASo
nirftipASAdeva tatpramucyate yaM te devI nirftirAbabanDa pASaM
grIvAsvavicftyamityanevaMviduzA hAvicftyastaM te vizyAmyAyuzo na
maDyAdityagnirvA AyustasyEtanmaDyaM yaccito gArhapatyo Bavatyacita
AhavanIyastasmAdyadi yuvAgniM cinute yadi sTavira Ayuzo na
maDyAdityevAhATEtaM pitumadDi prasUta ityannaM vE pituraTEtadannamadDi
pramukta ityetattrizwubBirvajro vE trizwubvajreREva tatpApmAnaM nirftimapahate



7.2.1.[16]

tisra izwakA Bavanti . AsandI SikyaM rukBapASa iRqve tadazwAvazwAkzarA gAyatrI
gAyatro'gniryAvAnagniryAvatyasya mAtrA tAvatEva tatpApmAnaM nirftimapahate



7.2.1.[17]

aTAntareRodacamasaM ninayati . vajro vA Apo vajreREva tatpApmAnaM
nirftimantarDatte namo BUtyE yedaM cakAretyupottizWanti BUtyE vA etadagre
devAH karmAkurvata tasyA etannamo'kurvanBUtyA u evAyametatkarma kurute tasyA
etannamaskarotyapratIkzamAyantyapratIkzameva tatpApmAnaM nirftiM jahati


7.2.1.[18]

pratyetyAgnimupatizWate . etadvA etadayaTAyaTaM karoti yadagnO sAmicita etAM
diSameti tasmA evEtannihnute'hiMsAyE



7.2.1.[19]

yadvevopatizWate . ayaM vE loko gArhapatyaH pratizWA vE gArhapatya iyamu vE
pratizWATEtadapaTamivEti yadetAM diSameti tadyadupatizWata
imAmevEtatpratizWAmaBipratyEtyasyAmevEtatpratizWAyAM pratitizWati



7.2.1.[20]

niveSanaH saMgamano vasUnAmiti . niveSano hyayaM lokaH saMgamano vasUnAM viSvA
rUpABicazwe SacIBiriti sarvARi rUpARyaBicazwe SacIBirityetaddeva iva savitA
satyaDarmendro na tasTO samare paTInAmiti yaTEva yajustaTA banDuH



7.2.2.[1]

aTa prAyaRIyaM nirvapati . tasya havizkftA vAcaM visfjate vAcaM visfjya
stambayajurharati stambayajurhftvA pUrveRa parigraheRa parigfhya liKitvAha hara
tririti harati trirAgnIDraH



7.2.2.[2]

pratyetya prAyaRIyena pracarati . prAyaRIyena pracarya sIraM yunaktyetadvA enaM
devAH saMskarizyantaH purastAdannena
samArDayaMstaTEvEnamayametatsaMskarizyanpurastAdannena samarDayati sIram
Bavati seraM hEtadyatsIramirAmevAsminnetaddaDAti



7.2.2.[3]

OdumbaraM Bavati . UrgvE rasa udumbara UrjEvEnametadrasena samarDayati
mOYjaM parisIryaM trivfttasyokto banDuH



7.2.2.[4]

so'gnerdakziRAM SroRim . jaGanena tizWannuttarasyAMsasya
purastAdyujyamAnamaBimantrayate sIrA yuYjanti kavayo yugA vitanvate pfTagiti ye
vidvAMsaste kavayaste sIraM ca yuYjanti yugAni ca vitanvate pfTagDIrA devezu
sumnayeti yajYo vE sumnaM DIrA devezu yajYaM tanvAnA ityetat


7.2.2.[5]

yunakta sIrA vi yugA tanuDvamiti . yuYjanti hi sIraM vi yugAni tanvanti kfte yonO
vapateha bIjamiti bIjAya vA ezA yonizkriyate yatsItA yaTA ha vA ayonO retaH
siYcedevaM tadyadakfzwe vapati girA ca SruzwiH saBarA asanna iti vAgvE gIrannaM
SruzwirnedIya itsfRyaH pakvameyAditi yadA vA annaM pacyate'Ta tatsfRyopacaranti
dvAByAM yunakti gAyatryA ca trizwuBA ca tasyokto banDuH



7.2.2.[6]

sa dakziRamevAgre yunakti . aTa savyamevaM devatretaraTA mAnuze zaqgavam
Bavati dvAdaSagavaM vA caturviMSatigavaM vA saMvatsaramevABisampadam



7.2.2.[7]

aTEnaM vikfzati . annaM vE kfziretadvA asmindevAH saMskarizyantaH
purastAdannamadaDustaTEvAsminnayametatsaMskarizyanpurastAdannaM daDAti



7.2.2.[8]

sa vA AtmAnameva vikfzati . na pakzapucAnyAtmaMstadannaM daDAti yadu vA
AtmannannaM DIyate tadAtmAnamavati tatpakzapucAnyaTa yatpakzapucezu nEva
tadAtmAnamavati na pakzapucAni



7.2.2.[9]

sa dakziRArDenAgneH . antareRa pariSritaH prAcIM praTamAM sItAM kfzati SunaM su
PAlA vikfzantu BUmiM SunaM kInASA aBiyantu vAhEriti SunaM Sunamiti yadvE
samfdDaM tacunaM samarDayatyevEnAmetat



7.2.2.[10]

aTa jaGanArDenodIcIm . Gftena sItA maDunA samajyatAmiti yaTEva yajustaTA
banDurviSvErdevEranumatA marudBiriti viSve ca vE devA marutaSca varzasyeSata
UrjasvatI payasA pinvamAneti raso vE paya UrjasvatI rasenAnnena
pinvamAnetyetadasmAntsIte payasAByAvavftsvetyasmAntsIte rasenAByAvavftsvetyetat



7.2.2.[11]

aTottarArDena . lANgalaM pavIravaditi lANgalaM rayimadityetatsuSevaM
somapitsarvityannaM vE somastadudvapati gAmaviM praParvyaM ca pIvarIm
prasTAvadraTavAhanamityetadDi sarvaM sItodvapati


7.2.2.[12]

aTa pUrvArDena dakziRAm . kAmaM kAmaduGe Dukzva mitrAya varuRAya ca
indrAyASviByAM pUzRe prajABya ozaDIBya iti sarvadevatyA vE kfziretAByo
devatAByaH sarvAnkAmAnDukzvetyetadityagre kfzatyaTeti aTetyaTeti
taddakziRAvfttadDi devatrA



7.2.2.[13]

catasraH sItA yajuzA kfzati . tadyaccatasfzu dikzvannaM tadasminnetaddaDAti
tadvE yajuzAdDA vE tadyadyajuradDo tadyadimA diSaH



7.2.2.[14]

aTAtmAnaM vikfzati . tadyadeva saMvatsare'nnaM tadasminnetaddaDAti
tUzRImaniruktaM vE tadyattUzRIM sarvaM vA aniruktaM sarveREvAsminnetadannaM
daDAtItyagre kfzatyaTeti aTetyaTeti taddakziRAvfttadDi devatrA



7.2.2.[15]

tisrastisraH sItAH kfzati . trivfdagniryAvAnagniryAvatyasya mAtrA
tAvatEvAsminnetadannaM daDAti



7.2.2.[16]

dvAdaSa sItAstUzRIM kfzati . dvAdaSa mAsAH saMvatsaraH saMvatsaro
'gniryAvAnagniryAvatyasya mAtrA tAvatEvAsminnetadannaM daDAti



7.2.2.[17]

tA uBayyaH zoqaSa sampadyante . zoqaSakalaH prajApatiH
prajApatiragnirAtmaMsammitamevAsminnetadannaM daDAti yadu vA
AtmasammitamannaM tadavati tanna hinasti yadBUyo hinasti tadyatkanIyo na
tadavati



7.2.2.[18]

yadvevEnaM vikfzati . etadvA asmindevAH saMskarizyantaH
purastAtprARAnadaDustaTEvAsminnayametatsaMskarizyanpurastAtprARAndaDAti
leKA Bavanti leKAsu hIme prARAH


7.2.2.[19]

catasraH sItA yajuzA kfzati . tadya ime SIrzamScatvAro niruktAH
prARAstAnasminnetaddaDAti tadvE yajuzAdDA vE tadyadyajuradDo tadyadime
SIrzanprARAH



7.2.2.[20]

yadvevAtmAnaM vikfzati . ya eveme'ntarAtmanprARAstAnasminnetaddaDAti tUzRIM
ko
hi tadveda yAvanta ime'ntarAtmanprARAH



7.2.2.[21]

aTEnAnvimuYcati . AptvA taM kAmaM yasmE kAmAyEnAnyuNkte
vimucyaDvamaGnyA ityaGnyA hEte devatrA devayAnA iti dEvaM hyeBiH karma
karotyaganma tamasaspAramasyetyaSanAyA vE tamo'ganmAsyA aSanAyAyE
pAramityetajjyotirApAmeti jyotirhyApnoti yo devAnyo yajYamaTEnAnudIcaH prAcaH
prasfjati tasyokto banDustAnaDvaryave dadAti sa hi tE karoti tAMstu dakziRAnAM
kAle'nudiSet



7.2.3.[1]

aTa darBastambamupadaDAti . etadvE devA ozaDIrupAdaData
taTEvEtadyajamAna ozaDIrupaDatte



7.2.3.[2]

yadveva darBastambamupadaDAti . jAyata eza etadyaccIyate sa eza sarvasmA
annAya jAyata uBayamvetadannaM yaddarBA ApaSca hyetA ozaDayaSca yA vE
vftrAdbIBatsamAnA Apo Danva dfBantya udAyaMste darBA aBavanyaddvaBantya
udAyaMstasmAddarBAstA hEtAH SudDA meDyA Apo vftrABiprakzaritA yaddarBA
yadu darBAstenOzaDaya uBayenEvEnmetadannena prIRAti



7.2.3.[3]

sItAsamare . vAgvE sItAsamaraH prARA vE sItAstAsAmayaM samayo vAcI vE prAReByo
'nnaM DIyate maDyato maDyata evAsminnetadannaM daDAti tUzRImaniruktaM vE
tadyatUzRIM sarvaM vA aniruktaM sarveREvAsminnetadanne daDAti



7.2.3.[4]

aTEnamaBijuhoti . jAyata eza etadyaccIyate sa eza sarvasmA annAya jAyate sarvasyo
asyEza raso yadAjyamapAM ca hyeza ozaDInAM ca raso'syEvEnametatsarvasya
rasena prIRAti yAvAnu vE rasastAvAnAtmAnenEvEnametatsarvasya rasena prIRAti
yAvAnu vE rasastAvAnAtmAnenEvEnametatsarveRa prIRAti paYcagfhItena paYcacitiko
'gniH paYca'rtavaH saMvatsaraH saMvatsaro'gniryAvAnagniryAvatyasya mAtrA
tAvatEvEnametadannena prIRAti



7.2.3.[5]

yadvevEnamaBijuhoti . etadvE yatrEtaM prARA fzayo'gre'gniM
samaskurvaMstadasminnetaM purastAdBAgamakurvata
tasmAtpurastAdBAgAstadyadaBijuhoti ya evAsmiMste prARA fzayaH
purastAdBAgamakurvata tAnevEtatprIRAtyAjyena paYcagfhItena tasyokto banDuH



7.2.3.[6]

yadvevEnamaBijuhoti . etadvE yAnyetasminnagnO rUpARyupaDAsyanBavati
yAntstomAnyAni pfzWAni yAni candAMsi teBya etaM purastAdBAgaM karoti
tAnyevEtatprIRAnyAjyena paYcagfhItena tasyokto banDuH



7.2.3.[7]

yadvevEnamaBijuhoti . etadvE devA abiBayurdIrGaM vA ida karma yadvE na
imamiha rakzAMsi nAzwrA na hanyuriti ta etAmetasya karmaRaH
purastAtsaMsTAmapaSyaMstamatrEva sarvaM
samasTApayannatrAcinvaMstaTEvEnamayametadatrEva sarvaM saMsTApayatyatra
cinoti



7.2.3.[8]

sajUrabda iti citiH . ayavoBiriti purIzaM sajUruzA iti citiraruRIBiriti purIzaM
sajozasAvaSvineti citirdaMsoBiriti purIzaM sajUH sUra iti citiretaSeneti purIzaM
sajUrvESvAnara iti citiriqayeti purIzaM Gfteneti citiH sveti purIzaM heti citiH



7.2.3.[9]

trayodaSEtA vyAhftayo Bavanti . trayodaSa mAsAH
saMvatsarastrayodaSAgneScitipurIzARi yAvAnagniryAvatyasya mAtrA
tAvantamevEnametaccinotyAjyena juhotyagnireza yadAjyamagnimevEtaccinoti
paYcagfhItena paYciciko'gniH paYca'rtavaH saMvatsaraH saMvatsaro
'gniryAvAnagniryAvatyasya mAtrA
tAvantamevEnametaccinotyUrDvAmudgfhRanjuhotyUrDvaM tadagniM citiBiScinoti



7.2.4.[1]
aTodacamasAnninayati . etadvE devA abruvaMScetayaDvamiti citimicateti vAva
tadabruvaMste cetayamAnA vfzwimeva
citimapaSyaMstAmasminnadaDustaTEvAsminnayametaddaDAti



7.2.4.[2]

udacamasA Bavanti . Apo vE vfzwirvfzwimevAsminnetaddaDAtyOdumbareRa
camasena tasyokto banDuScatuHsraktinA catasro vE diSaH sarvABya
evAsminnetaddigByo vfzwiM daDAti



7.2.4.[3]

trIMstrInudacamasAnninayati . trivfdagniryAvAnagniryAvatyasya mAtrA
tAvatEvAsminnetadvfzwiM daDAti



7.2.4.[4]

dvAdaSodacamasAnkfzwe ninayati . dvAdaSa mAsAH saMvatsaraH saMvatsaro
'gniryAvAnagniryAvatyasya mAtrA tAvatEvAsminnetadvfzwiM daDAti



7.2.4.[5]

sa vE kfzwe ninayati . tasmAtkfzwAya varzati sa yatkfzwa eva ninayennAkfzwe
kfzwAyEva varzennAkfzwAyATa yadakfzwa eva ninayenna kfzwe kfzwAyEva
varzenna kfzwAya kfzwe cAkfzwe ca ninayati tasmAtkfzwAya cAkfzwAya ca varzati



7.2.4.[6]

trInkfzwe cAkfzwe ca ninayati . trivfdagniryAvAnagniryAvatyasya mAtrA
tAvatEvAsminnetadvfzwiM daDAti



7.2.4.[7]

yadvevodacamasAnninayati . etadvA asmindevAH saMskarizyantaH purastAdapo
daDustaTEvAsminnayametatsaMskarizyanpurastAdapo daDAti



7.2.4.[8]

trIMstrInudacamasAnninayati . trivfdagniryAvAnagniryAvatyasya mAtrA
tAvatEvAsminnetadapo daDAti


7.2.4.[9]

dvAdaSodacamasAnkfzwe ninayati . dvAdaSa mAsAH saMvatsaraH saMvatsaro
'gniryAvAnagniryAvatyasya mAtrA tAvatEvAsminnetadapo daDAti



7.2.4.[10]

sa vE kfzwe ninayati . prARezu tadapo daDAti sa yatkfzwa eva ninayennAkfzwe
prARezvevApaH syurnetarasminnAtmannaTa yadakfzwa eva ninayenna kfzwa
AtmannevApaH syurna prARezu kfzwe cAkfzwe ca ninayati tasmAdimA uBayatrApaH
prARezu cAtmaMSca



7.2.4.[11]

trInkfzwe cAkfzwe ca ninayati . trivfdagniryAvAnagniryAvatyasya mAtrA
tAvatEvAsminnetadapo daDAti



7.2.4.[12]

paYcadaSodacamasAnninayati . paYcadaSo vE vajra etenEvAsyEtatpaYcadaSena
vajreRa sarvaM pApmAnamapahanti



7.2.4.[13]

aTa sarvOzaDaM vapati . etadvE devA abruvaMScetayaDvamiti citimicateti vAva
tadabruvaMste cetayamAnA annameva
citimapaSyaMstAmasminnadaDustaTEvAsminnayametaddaDAti



7.2.4.[14]

sarvOzaDaM Bavati . sarvameva tadannaM yatsarvOzaDaM
sarvamevAsminnetadannaM daDAti tezAmekamannamudDarettasya
nASnIyAdyAvajjIvamOdumbareRa camasena tasyokto banDuScatuHsraktinA catasro
vE diSaH sarvABya evAsminnetaddigByo'nnaM daDAtyanuzwubBirvapati vAgvA
anuzwubvAco vA annamadyate



7.2.4.[15]

tisfBistisfBirfgBirvapati . trivfdagniryAvAnagniryAvatyasya mAtrA
tAvatEvAsminnetadannaM daDAti


7.2.4.[16]

dvAdaSaBirfgBiH kfzwe vapati . dvAdaSa mAsAH saMvatsaraH saMvatsaro
'gniryAvAnagniryAvatyasya mAtrA tAvatEvAsminnetadannaM daDAti



7.2.4.[17]

sa vE kfzwe vapati . tasmAtkfzwe'nnaM pacyate yatkfzwa eva vapennAkfzwe kfzwa
evAnnaM pacyeta nAkfzwe'Ta yadakfzwa eva vapenna kfzwe'kfzwa evAnnam
pacyeta na kfzwe kfzwe cAkfzwe ca vapati tasmAtkfzwe cAkfzwe cAnnaM pacyate



7.2.4.[18]

tisfBiH kfzwe cAkfzwe ca vapati . trivfdagniryAvAnagniryAvatyasya mAtrA
tAvatEvAsminnetadannaM daDAti



7.2.4.[19]

yadveva sarvOzaDaM vapati . etadvA ena devAH saMskarizyantaH purastAtsarveRa
BezajenABizajyaMstaTEvEnamayametatsaMskarizyanpurastAtsarveRa Bezajena
Bizajyati



7.2.4.[20]

sarvOzaDaM Bavati . sarvametadBezajaM yatsarvOzaDaM
sarveREvEnametadBezajena Bizajyati



7.2.4.[21]

tisfBistisaBirfgBirvapati . trivfdagniryAvAnagniryAvatyasya mAtrA
tAvatEvEnametadBizajyati



7.2.4.[22]

dvAdaSaBirfgBiH kfzwe vapati . dvAdaSa mAsAH saMvatsaraH saMvatsaro
'gniryAvAnagniryAvatyasya mAtrA tAvatEvEnametadBizajyati



7.2.4.[23]

sa vE kfzwe vapati . prARAMstadBizajyati sa yatkfzwa eva vapennAkfzwe prARAneva
BizajyennetaramAtmAnamaTa yadakfzwa eva vapenna kfzwa AtmAnameva
Bizajyenna prARAnkfzwe cAkfzwe ca vapati prARAMSca tadAtmAnaM ca Bizajyati



7.2.4.[24]

tisfBiH kfzwe cAkfzwe ca vapati . trivfdagniryAvAnagniryAvatyasya mAtrA
tAvatEvEnametadBizajyati



7.2.4.[25]

paYcadaSodacamasAnninayati paYcadaSaBirfgBirvapati tattriMSattriMSadakzarA
virAqvirAqu kftsnamannaM sarvamevAsminnetatkftsnamannaM daDAti



7.2.4.[26]

yA ozaDIH pUrvA jAtAH . deveByastriyugaM puretyftavo vE devAsteBya etAstrim
purA jAyante vasantA prAvfzi Saradi manE nubaBrURAmahamiti somo vE baBruH
sOmyA ozaDaya ozaDaH puruzaH SataM DAmAnIti yadidaM SatAyuH SatArGaH
SatavIya etAni hAsya tAni SataM DAmAni sapta ceti ya eveme sapta
SIrzanprARAstAnetadAha



7.2.4.[27]

SataM vo amba DAmAni . sahasramuta vo ruha iti yadidaM SataDA ca sahasraDA ca
virUQA aDA Satakratvo yUyamimaM me agadaM kfteti yamimaM BizajyAmItyetat



7.2.4.[28]

tA etA ekavyAKyAnAH . etamevABi yaTEtameva BizajyedetaM pArayettA anuzwuBo
Bavanti vAgvA anuzwubvAgu sarvaM BezajaM sarveREvEnametadBezajena
Bizajyati



7.2.4.[29]

aTAto niruktAniruktAnAmeva . yajuzA dvAvanaqvAhO yunakti tUzRImitarAnyajuzA
catasraH kfzati tUzRImitarA stUzRIM darBastambamupadaDAti yajuzABijuhoti
tUzRImudacamasAnninayati yajuzA vapati



7.2.4.[30]

prajApatirezo'gniH . uBayamvetatprajApatirniruktaScAniruktaSca
parimitaScAparimitaSca tadyadyajuzA karoti yadevAsya niruktaM parimitaM rUpaM
tadasya tena saMskarotyaSca yattUzRIM yadevAsyAniruktamaparimitaM rUpaM tadasya
tena saMstaroti sa ha vA etaM sarvaM kftsnaM prajApatiM saMskaroti ya evaM
vidvAnetadevaM karoti bAhyAni rUpARi niruktAni BavantyantarARyaniruktAni puSureza
yadagnistasmAtpaSorbAhyAni rUpARi niruktAni BavantyantarARyaniruktAni



7.3.1.[1]

cito gArhapatyo Bavati . acita AhavanIyo'Ta rAjAnaM krIRAtyayaM vE loko
gArhapatyo dyOrAhavanIyo'Ta yo'yaM vAyuH pavata eza soma etaM tadimO
lokAvantareRa daDAti tasmAdeza imO lokAvantareRa pavate



7.3.1.[2]

yadveva cite gArhapatye . acita AhavanIye'Ta rAjAnaM krIRAtyAtmA vA agniH prARaH
soma AtmaMstatprARaM maDyato daDAti tasmAdayamAtmanprARo maDyataH



7.3.1.[3]

yadveva cite gArhapatye . acita AhavanIye'Ta rAjAnaM krIRAtyAtmA vA agnI rasaH
soma AtmAnaM tadrasenAnuzajati tasmAdayamAntamevAtmA rasenAnuzaktaH



7.3.1.[4]

rAjAnaM krItvA paryuhya . aTAsmA AtiTyaM havirnirvapati tasya havizkftA vAcaM
visfjate'Ta vA etadvyatizajatyaDvarakarma cAgnikarma ca karmaRaH samAnatAyE
samAnamidaM karmAsaditi



7.3.1.[5]

yadveva vyatizajati . AtmA vA agniH prARo'Dvara AtmaMstatprARaM maDyato
daDAti tasmAdayamAtmanprARo maDyataH



7.3.1.[6]

yadveva vyatizajati . AtmA vA agnI raso'Dvara AtmAnaM tadrasenAnuzajati
tasmAdayamAntamevAtmA rasenAnuzakto'TAhavanIyasyArDamEti



7.3.1.[7]

tadDEke . uBayatrEva palASaSAKayA vyudUhantyuBayatra vE cinotIti na taTA
kuryAdavasyati vAva gArhapatyenorDva evAhavanIyena rohati tasmAttaTA na kuryAt


7.3.1.[8]

aTa gArhapatya evozAnnivapati . nAhavanIye'yaM vE loko gArhapatyaH paSava UzA
asmiMstalloke paSUndaDAti tasmAdime'smiMloke paSavaH



7.3.1.[9]

aTAhavanIya eva puzkaraparRamupadaDAti . na gArhapatya Apo vE puzkaraparRaM
dyOrAhavanIyo divi tadapo daDAtyuBayatra sikatA nivapati reto vE sikatA
uBayatra vE vikriyate tasmAdretaso'Di vikriyAtA iti



7.3.1.[10]

tA nAnA mantrAByAM nivapati . manuzyaloko vE gArhapatyo devaloka AhavanIyo
nAno vA etadyaddEvaM ca mAnuzaM ca drAGIyasA mantreRAhavanIye nivapati
hrasIyasA gArhapatye drAGIyo hi devAyuzaM hrasIyo manuzyAyuzaM sa pUrvAH
pariSridByo gArhapatye sikatA nivapati reto vE sikatA asmAdretaso'dImA vikriyAntA
iti



7.3.1.[11]

tadAhuH . yadyoniH pariSrito retaH sikatA aTa pUrvAH pariSridByo gArhapatye sikatA
nivapati kaTamasyEtadreto'parAsiktaM parigfhItaM BavatItyulbaM vA
UzAstadyadUzAnpUrvAnnivapatyeteno hAsyEtadulbena reto'parAsiktaM parigfhItam
BavatyaTAhavanIye pariSrito'Bimantrayate tasyokto banDuraTa sikatA nivapati
reto vE sikatA etayo asyEtadyonyA reto'parAsiktaM parigfhItaM Bavati



7.3.1.[12]

aTAhavanIya evApyAnavatIByAmaBimfSati . na gArhapatye'yaM vE loko
gArhapatyaH svargo loka AhavanIyo'dDo vA ayamasmiMloke jAto yajamAnaH svarga
eva loke prajijanayizitavyastadyadAhavanIya evApyAnavatIByAmaBimfSati na
gArhapatye svarga evEnaM talloke prajanayati



7.3.1.[13]

aTa logezwakA upadaDAti . ime vE lokA ezo'gnirdiSo logezwakA ezu tallokezu
diSo daDAti tasmAdimA ezu lokezu diSaH



7.3.1.[14]

bAhyenAgnimAharati . AptA vA asya tA diSo yA ezu lokezvaTa yA imAMlokAnpareRa
diSastA asminnetaddaDAti



7.3.1.[15]

bahirvederiyaM vE vediH . AptA vA asya tA diSo yA asyAmaTa yA imAM pareRa diSastA
asminnetaddaDAti



7.3.1.[16]

yadveva logezwakA upadaDAti . prajApatervisrastasya sarvA diSo raso'nu vyakzaratta
yatra devAH samaskurvaMstadasminnetABirlogezwakABistaM
rasamadaDustaTEvAsminnayametaddaDAti



7.3.1.[17]

bAhyenAgnimAharati . Apto vA asya sa raso ya ezu lokezvaTa ya imAMlokAnparANraso
'tyakzarattamasminnetaddaDAti



7.3.1.[18]

bahirvederiyaM vE vediH . Apto vA asya sa raso yo'syAmaTa ya imAM parANraso
'tyakzarattamasminnetaddaDAti



7.3.1.[19]

sPyenAharati . vajro vE sPyo vIryaM vE vajro vittiriyaM vIryeRa vE vittiM vindate



7.3.1.[20]

sa purastAdAharati . mA mA hiMsIjjanitA yaH pfTivyA iti prajApatirvE pfTivyE janitA
mA mA hiMsItprajApatirityetadyo vA divaM satyaDarmA vyAnaqiti yo vA divaM
satyaDarmAsfjatetyetadyaScApaScandrAH praTamo jajAneti manuzyA vA ApaScandrA
yo manuzyAnpraTamo'sfjatetyetatkasmE devAya havizA viDemeti prajApatirvE
kastasmE havizA viDemetyetattAmAhftyAntareRa pariSrita AtmannupadaDAti sa yaH
prAcyAM diSi raso'tyakzarattamasminnetaddaDAtyaTo prAcImevAsminnetaddiSaM
daDAti



7.3.1.[21]

aTa dakziRataH . aByAvartasva pfTivi yajYena payasA saheti yaTEva yajustaTA
banDurvapAM te agnirizito arohaditi yadvE kiM cAsyAM sAsyE vapA tAmagnirizita
upAdIpto rohati tAmAhftyAntareRa pakzasaMDimAtmannupadaDAti sa yo dakziRAyAM
diSi raso'tyakzarattamasminnetaddaDAtyaTo dakziRAmevAsminnetaddiSaM daDAti



7.3.1.[22]

aTa paScAt . agne yatte SukraM yaccandraM yatpUtaM yacca yajYiyamitIyaM vA
agnirasyE tadAha taddeveByo BarAmasIti tadasmE dEvAya karmaRe harAma
ityetattAmAhftyAntareRa pucasaMDimAtmannupadaDAti sa yaH pratIcyAM diSi raso
'tyakzarattamasminnetaddaDAtyaTo pratIcImevAsminnetaddiSaM daDAti sa na
samprati paScAdAharennedyajYapaTAdrasamAharARItIta ivAharati



7.3.1.[23]

aTottarataH . izamUrjamahamita AdamitIzamUrjamahamita Adada ityetadftasya
yonimiti satyaM vA ftaM satyasya yonimityetanmahizasya DArAmityagnirvE mahizaH
sa hIdaM jAto mahAntsarvamEzRAdA mA gozu viSatvA tanUzvityAtmA vE tanUrA mA
gozu cAtmani ca viSatvityetajjahAmi sedimanirAmamIvAmiti sikatAH praDvaMsayati
tadyEva sediryAnirA yAmIvA tAmetasyAM diSi daDAti tasmAdetasyAM diSi prajA
aSanAyukAstAmAhftyAntareRa pakzasaMDimAtmannupadaDAti sa ya udIcyAM diSi raso
'tyakzarattamasminnetaddaDAtyaTo udIcImevAsminnetaddiSa daDAti



7.3.1.[24]

tA etA diSaH . tAH sakvata upadaDAti sarvatastaddiSo daDAti tasmAtsarvato diSaH
sarvataH samIcIH sarvatastatsamIcIrdiSo daDAti tasmAtsarvataH samIcyo diSastA
nAnopadaDAti nAnA sAdayati nAnA sUdadohasADivadati nAnA hi
diSastizWannupadaDAti tizWantIva hi diSo'To tizWanvE vIryavattaraH



7.3.1.[25]

tA etA yajuzmatya izwakAH . tA AtmannEvopadaDAti na pakzapucezvAtmanhyeva
yajuzmatya izwakA upaDIyante na pakzapucezu



7.3.1.[26]

tadAhuH . kaTamasyEtAH pakvAH SftA upahitA BavantIti raso vA etAH svayaMSfta u vE
raso'To yadvE kiM cEtamagniM vESvAnaramupanigacati tata eva tatpakvaM
SftamupahitaM Bavati



7.3.1.[27]

aTottaravediM nivapati . iyaM vE vedirdyEruttaravedirdiSo logezwakAstadyadantareRa
vediM cottaravediM ca logezwakA upadaDAtImO tallokAvantareRa diSo daDAti
tasmAdimO lokAvantareRa diSastAM yugamAtrIM vA sarvataH karoti catvAriMSatpadAM
vA yataraTA kAmayetATa sikatA nivapati tasyokto banDuH



7.3.1.[28]

tA uttaravedO nivapati . yonirvA uttaravediryonO tadretaH siYcati yadvE yonO retaH
sicyate tatprajanizRu Bavati tABiH sarvamAtmAnaM pracAdayati
sarvasmiMstadAtmanreto daDAti tasmAtsarvasmAdevAtmano retaH samBavati



7.3.1.[29]

agne tava Sravo vaya iti . DUmo vA asya Sravo vayaH sa hyenamamuzmiMloke
SrAvayati mahi BrAjante arcayo viBAvasAveti mahato BrAjante'rcayaH
praBUvasavityetadbfhadBAno SavasA vAjamukTyamiti bala vE Savo bfhadBAno
valenAnnamukTyamityetaddaDAsi dASuze kava iti yajamAno vE dASvAndaDAsi
yajamAnAya kava ityetat



7.3.1.[30]

pAvakavarcAH SukravarcA iti . pavakavarcA hyeza SukravarcA anUnavarcA udiyarzi
BAnunetyanUnavarcA uddIpyase BAnunetyetatputro mAtarA vicarannupAvasIti putro
hyeza mAtarA vicarannupAvati pfRakzi rodasI uBe itIme vE dyAvApfTivI rodasI te
eza uBe pfRakti DUmenAmUM vfzwyemAm



7.3.1.[31]

Urjo napAjjAtavedaH suSastiBiriti . Urjo napAjjAtavedaH suzwutiBirityetanmandasva
DItiBirhita iti dIpyasva DItiBirhita ityetattve izaH saMdaDurBUrivarvasa iti tve
izaH saMdaDurbahuvarpasa ityetaccitrotayo vAmajAtA iti yaTEva yajustaTA banDuH



7.3.1.[32]

irajyannagne praTayasva jantuBiriti . manuzyA vE jantavo dIpyamAno'gne
praTasva manuzyErityetadasme rAyo amartyetyasme rayiM
daDadamartyetatsadarSatasya vapuSo virAjasIti darSatasya hyeza vapuzo virAjati
pfRakzi sAnasiM kratumiti pfRakzi sanAtanaM kratumityetat



7.3.1.[33]

izkartAramaDvarasya pracetasamiti . aDvaro vE yajYaH prakalpayitAraM yajYasya
pracetasamityetatkzayantaM rADaso maha iti kzayantaM rADasi mahatItyetadrAtiM
vAmasya suBagAM mahImizamiti rAtiM vAmasya suBagAm
mahatImizamityetaddaDAsi sAnasiM rayimiti daDAsi sanAtanaM rayimityetat



7.3.1.[34]

ftAvAnamiti . satyAvAnamityetanmahizamityagnirvE mahizo viSvadarSatamiti
viSvadarSato hyezo'gniM sumnAya daDire puro janA iti yajYo vE sumnaM yajYAya vA
etaM puro daDate SrutkarRaM sapraTastamaM tvA girA dEvyaM mAnuzA
yugetyASfRvantaM sapraTastamaM tvA girA devaM manuzyA havAmaha ityetat



7.3.1.[35]

sa ezo'gnireva vESvAnaraH . etatzaqfcamAramBAyEvemAH sikatA nyupyante
'gnimevAsminnetadvESvAnaraM reto BUtaM SiYcati zaqfcena zaqftavaH saMvatsaraH
saMvatsaro vESvAnaraH



7.3.1.[36]

tadAhuH . yadretaH sikatA ucyante kimAsAM reto rUpamiti SuklA iti brUyAcuklaM hi reto
'To pfSnaya iti pfSnIva hi retaH



7.3.1.[37]

tadAhuH . yadArdraM retaH SuzkAH sikatA nivapati kaTamasyEtA ArdrA retorUpam
BavantIti raso vE candAMsyArdra u vE rasastadyadenAScandoBirnivapatyevamu
hAsyEtA ArdrA retorUpaM Bavanti



7.3.1.[38]

tadAhuH . kaTamasyEtA ahorAtrAByAmupahitA BavantIti dve vA ahorAtre SuklaM ca
kfzRaM ca dva sikate SuklA ca kfzRA cEvamu hAsyEtA ahorAtrAByAmupahitA
Bavanti



7.3.1.[39]

tadAhuH . kaTamasyEtA ahorAtrEH sampannA anyUnA anatiriktA upahitA
BavantItyanantAni vA ahorAtrARyanantAH sikatA evamu hAsyEtA ahorAtrEH sampannA
anyUnA anatiriktA upahitA BavantyaTa kasmAtsamudriyaM canda ityananto vE
samudro'nantAH sikatAstatsamudriyaM candaH



7.3.1.[40]

tadAhuH . kaTamasyEtAH pfTaNnAnA yajurBirupahitA BavantIti mano vE
yajustadidaM mano yajuH sarvAH sikatA anuviBavatyevamu hAsyEtAH pfTaNnAnA
yajurBirupahitA Bavanti



7.3.1.[41]

tadAhuH . kaTamasyEtAH sarvEScandoBirupahitA BavantIti yadevEnA etena
zaqfcena nivapati yAvanti hi saptAnAM candasAmakzarARi tAvantyetasya
zaqfcasyAkzarARyevamu hAsyEtAH sarvEScandoBirupahitA Bavanti



7.3.1.[42]

yadveva sikatA nivapati . prajApatirezo'gniH sarvamu brahma
prajApatistadDEtadbrahmaRa utsanne yatsikatA aTa yadanutsannamidaM tadyo
'yamagniScIyate tadyatsikatA nivapati yadeva tadbrahmaRa utsannaM
tadasminnetatpratidaDAti tA asaMKyAtA aparimitA nivapati ko hi tadveda
yAvattadbrahmaRa utsannaM sa ha vA etaM sarvaM kftsnaM prajApatiM saMskaroti ya
evaM vidvAntsikatA nivapati



7.3.1.[43]

tadAhuH . kEtAsAmasaMKyAtAnAM saMKyeti dve iti brUyAddve hi sikate SuklA ca kfzRA
cATo sapta viMSatiSatAnIti brUyAdetAvanti hi saMvatsarasyAhorAtrARyaTo dve
dvApaYcASe Sate ityetAvanti hyetasya zaqfcasyAkzarARyaTo paYcaviMSatiriti
paYcaviMSaM hi retaH



7.3.1.[44]

tA etA yajuzmatya izwakAH . tA AtmannevopadaDAti na pakzapucezvAtmanhyeva
yajuzmatya izwakA upaDIyante na pakzapucezu na sAdayati nedretaH prajAtiM
sTApayAnIti



7.3.1.[45]

aTEnA ApyAnavatIByAmaBimfSati . idamevEtadretaH siktamApyAyayati
tasmAdyonO retaH siktamApyAyate sOmIByAM prARo vE somaH prARaM tadretasi
daDAti tasmAdretaH siktaM prARamaBisamBavati pUyedDa yadfte
prARAtsamBavedezo hEvAtra sUdadohAH prARo vE somaH sUdadohAH



7.3.1.[46]

ApyAyasva sametu te . viSvataH soma vfzRyamiti reto vE vfzRyamApyAyasva sametu te
sarvataH soma reta ityetadBavA vAjasya saMgaTa ityanne vE vAjo BavAnnasya
saMgaTa ityetatsaM te payAMsi samu yanti vAjA iti raso vE payo'nne vAjAH saM te rasAH
samu yantvannAnItyetatsaM vfzRyaBimAtizAha iti saM retAMsi pApmasaha
ityetadApyAyamAno amftAya someti prajAtyAM tadamftaM daDAti tasmAtprajAtiramftA
divi SravAMsyuttamAni Dizveti candramA vA asya divi Srava uttamaM sa
hyenamamuzmiMloke SrAvayati dvAByAmApyAyayati gAyatryA ca trizwuBA ca
tasyokto banDuH



7.3.1.[47]

aTAtAH sampadeva . catasro logezwakA upadaDAti zaqfcena nivapati
dvAByAmApyAyayati taddvAdaSa dvAdaSa mAsAH saMvatsaraH saMvatsaro
'gniryAvAnagniryAvatyasya mAtrA tAvattadBavati



7.3.2.[1]

ApyAnavatIByAmaBimfSya . pratyetyAtiTyena pracaratyAtiTyena pracarya
pravargyopasadByAM pracarati pravargyopasadByAM pracaryATEtAM carmaRi citiM
samavaSamayanti tadyaccarmaRi carma vE rUpaM rUpARAmupAptyE lomato loma vE
rUpaM rUpARAmupAptyE rohite rohite ha sarvARi rUpARi sarvezAM rUpARAmupAptyA
Anaquhe'gnireza yadanaqvAnagnirUpARAmupAptyE prAcInagnIve tadDi devatrA



7.3.2.[2]

tadagreRa gArhapatyam . antarvedyuttaraloma prAcInagnIvamupastfRAti tadetAM citiM
samavaSamayantyaTa prokzati tadyatprokzati SudDamevEtanmeDyaM
karotyAjyena tadDi SudDaM meDyamaTo anaByArohAya na hi kiM
canAnyadDavirAjyena prokzanti tUzRImaniruktaM vE tadyattUzRIM sarvaM vA
aniruktaM sarveREvEtacudDaM meDyaM karotyaTo anaByArohAya na hi kiM
canAnyadDavistUzRIM prokzanti



7.3.2.[3]

yadveva prokzati . havirvA etattadetadaBiGArayati yadvE haviraByaktaM
yadaBiGAritaM tajjuzwaM tanmeDyamAjyenAjyena hi haviraBiGArayanti tUzRIM
tUzRIM hi haviraBiGArayanti darBEste hi SudDA meDyA agrEragraM hi devAnAm



7.3.2.[4]

tadAhuH . yatpraTamAmeva citiM prokzati kaTamasyEza sarvo'gniH prokzito
Bavati kaTaM carmaRi praRItaH kaTamaSvapraRIta iti yadevAtra sarvAsAM
citInAmizwakAH prokzatyevamu hAsyEza sarvo'gniH prokzito BavatyevaM carmaRi
praRIta evamaSvapraRIta udyacantyetAM citim



7.3.2.[5]

aTAhAgniByaH prahriyamAReByo'nubrUhIti . etadvE devAnupaprEzyata etaM
yajYaM taMsyamAnAnrakzAMsi nAzwrA ajiGAMsanna yakzyaDve na yajYaM taMsyaDva
iti teBya etAnagnInetA izwakA vajrAnkzurapavInkftvA prAharaMstErenAnastfRvata
tAntstftvABaye'nAzwrA eta yajYamatanvata



7.3.2.[6]

tadvA etatkriyate . yaddevA akurvannidaM nu tAni rakzAMsi devErevopahatAni
yattvetatkaroti yaddevA akurvaMstatkaravARItyaTo yadeva rakzo yaH pApmA teBya
etAnagnInetA izwakA vajrAnkzurapavInkftvA praharati tErenAntstfRute
tAntstftvABaye'nAzwrA etaM yajYaM tanute



7.3.2.[7]

tadyadagniBya iti . bahavo hyete'gnayo yadetAScitayo'Ta yatprahriyamAReBya iti
pra hi harati



7.3.2.[8]

tadDEke'nvAhuH . purIzyAso agnayaH prAvaRaBiH sajozasa iti prAyaRarUpaM na
taTA kuryAdAgneyIreva gAyatrIH kAmavatIranubrUyAdA te vatso mano yamattuByaM
tA aNgirastamAgniH priyezu DAmasviti



7.3.2.[9]

AgneyIranvAha . agnirUpARAmupAptya kAmavatIH kAmAnAmupAptyE gAyatrIrgAyatro
'gniryAvAnagniryAvatyasya mAtrA tAvatEvEnametadreto BUtaM siYcati
tisrasrivfdagniryAvAnagniryAvatyasya mAtrA tAvatEvEnametadreto BUtaM siYcati tAH
sapta sampadyante saha triranUktAByAM saptacitiko'gniH sapta'rtavaH saMvatsaraH
saMvatsaro'gniryAvAnagniryAvatyasya mAtrA tAvattadBavatyupAMSvanvAha reto vA atra
yajYa upAMSu vE retaH sicyate paScAdanubruvannanveti candoBirevEtadyajYam
paScAdaBirakzanneti



7.3.2.[10]

aTASvaM SuklaM purastAnnayanti . etadvE devA abiBayuryadvE na iha rakzAMsi
nAzwrA na hanyuriti ta etaM vajramapaSyannamumevAdityamasO vA Aditya ezo
'Svasta etena vajreRa purastAdrakzAMsi nAzwrA apahatyABaye'nAzwre svasti
samASnuvata taTEvEtadyajamAna etena vajreRa purastAdrakzAMsi nAzwrA
apahatyABaye'nAzwre svasti samaSnuta AgaGantyagniM dakziRataH pucasya
citimupanidaDatyuttarato'SvamAkramayanti


7.3.2.[11]

tamuttarADenAgneH . antareRa pariSritaH prAYcaM nayanti tatprAcyE diSaH
pApmAnamapahanti taM dakziRA taddakziRAyE diSaH pApmAnamapahanti tam
pratyaYcaM tatpratIcyE diSaH pApmAnamapahanti tamudaYcaM tadudIcyE diSaH
pApmAnamapahanti sarvABya evEtaddigByo rakzAMsi nAzwrA
apahatyATEnamudaYcaM prAYcaM prasfjati tasyokto banDuH



7.3.2.[12]

taM pratyaYcaM yantam . etAM citimavaGrApayatyasO vA Aditya ezo'Sva imA u
sarvAH prajA yA imA izwakAstadyadavaGrAdayatyasAveva tadAditya imAH prajA
aBijiGrati tasmAdu hEtatsarvo'smIti manyate prajApatervIryeRa tadyatpratyaYcaM
yantamavaGrApayati pratyaNhyevEza yannimAH sarvAH prajA aBijiGrati



7.3.2.[13]

yadvevAvaGrApayati . asO vA Aditya ezo'Sva ima u lokA etAH
svayamAtfRAstadyadavaGrApayatyasAveva tadAditya imAMlokAntsUtre samAvayate
tadyattatsUtramupari tasya banDuH



7.3.2.[14]

yadvevAGrApayati . agnirdeveBya udakrAmatso'paH prAviSatte devAH
prajApatimabruvaMstvamimamanvica sa tuByaM svAya pitra AvirBavizyatIti
tamaSvaH Suklo BUtvAnvEcattamadBya upodAsfptaM puzkaraparRe viveda
tamaByavekzAM cakre sa hEnamuduvoza tasmAduvoza tasmAdaSvaH Sukla
uduzwamuKa ivATA ha durakzo BAvukastamu vA ftveva hiMsitveva mete taM
hovAca varaM te dadAmIti



7.3.2.[15]

sa hovAca . yastvAnena rUpeRAnvicAdvindAdeva tvA sa iti sa yo hEnametena
rUpeRAnvicati vindati hEnaM vittvA hEvEnaM cinute



7.3.2.[16]

sa SuklaH syAt . tadDyetasya rUpaM ya eza tapati yadi SuklaM na vindedapyaSuklaH
syAdaSvastveva syAdyadyaSvaM na vindedapyanaqvAneva syAdAgneyo vA
anaqvAnagniru sarvezAM pApmanAmapahantA



7.3.2.[17]

aTAto'DirohaRasyEva . taM hEke purastAtpratyaYcamaDirohanti paScAdvA prAYcaM
na taTA kuryAtpaSureza yadagniryo vE paSuM purastAtpratyaYcamaDirohati
vizARAByAM taM hantyaTa yaH paScAtprAYcaM padByAM
tamAtmanevEnamArohedyaM vA AtmanA paSumArohanti sa pArayati sa na
hinastyuttarato yaM hi kaM ca paSumArohantyuttarata
evEnammArohantyAruhyAgnimOttaravedikaM karma kftvAtmannagniM gfhRIta
AtmannagniM gfhItvA satyaM sAma gAyati puzkaraparRamupadaDAti tasyAtaH



7.3.2.[18]

aTEtaM sAye BUte'SvaM pariRayanti . etadva devA abiBayuryadvE na imamiha
rakzAMsi nAzwrA na hanyuriti tasmA etaM
vajramaBigoptAramakurvannamumevAdityamasO vA Aditya ezo'SvastaTEvAsmA
ayametaM vajramaBigoptAraM karoti



7.3.2.[19]

taM vA upAstamayamAdityasya pariRayati . eza vA asya pratyakzaM divA goptA Bavati
rAtrisAcayAnyu vE rakzAMsi rAtryA evAsmA etaM vajramaBigoptAraM karoti sarvataH
pariRayati sarvata evAsmA etaM vajramaBigoptAraM karoti trizkftvaH pariRayati
trivftamevAsmA etaM vajramaBigoptAraM karotyaTEnamudaYcaM prAYcaM prasfjati
tasyokto banDuraTa sa punarvipalyayate tasyopari banDuH



7.4.1.[1]

AtmannagniM gfhRIte cezyan . Atmano vA etamaDijanayati yAdfSAdva jAyate tAdfNNeva
Bavati sa yadAtmannagfhItvAgniM cinuyAnmanuzyAdeva manuzyaM
janayenmartyAnmartyamanapahatapApmano'napahatapApmAnamaTa
yadAtmannagniM gfhItvA cinoti tadagnerevADyagniM
janayatyamftAdamftamapahatapApmano'pahatapApmAnam



7.4.1.[2]

sa gfhRAti . mayi gfhRAmyagre agnimiti tadAtmannevAgre'gniM gfhRAti rAyaspozAya
suprajAstvAya suvIryAyeti tadu sarvA ASiza AtmangfhRIte mAmu devatAH sacantAmiti
tadu sarvAndevAnAtmangfhRIte tadyatkiM cAtmano'Di janayizyanBavati
tatsarvamAtmangfhRIte sa vE tizWannAtmannagniM gfhItvAnUpaviSya cinoti
paSureza yadagnistasmAtpaSustizWangarBaM DitvAnUpaviSya vijAyate



7.4.1.[3]

aTa satyaM sAma gAyati . etadvE devA abruvantsatyamasya muKaM karavAma te
satyaM BavizyAmaH satyaM no'nuvartsyati satyo naH sa kAmo Bavizyati yatkAmA
etatkarizyAmaha iti


7.4.1.[4]

ta etatsatyaM sAma purastAdagAyan . tadasya satyaM muKamakurvaMste
satyamaBavantsatyamenAnanvavartata satya ezAM sa kAmo'BavadyatkAmA
etadakurvata



7.4.1.[5]

taTEvEtadyajamAnaH . yatsatyaM sAma purastAdgAyati tadasya satyaM muKaM karoti
sa satyaM Bavati satyamenamanuvartate satyo'sya sa kAmo Bavati yatkAma
etatkurute



7.4.1.[6]

tadyattatsatyam . Apa eva tadApo hi vE satyaM tasmAdyenApo yanti tatsatyasya
rUpamityAhurapa eva tasya sarvasyAgramakurvaMstasmAdyadEvApo yantyaTedaM
sarvaM jAyate yadidaM kiM ca



7.4.1.[7]

aTa puzkaraparRamupadaDAti . yonirvE puzkaraparRaM yonimevEtadupadaDAti



7.4.1.[8]

yadveva puzkaraparRamupadaDAti . Apo vE puzkaraM tAsAmiyaM parRaM yaTA ha
vA idaM puzkaraparRamapsvaDyAhitamevamiyamapsvaDyAhitA seyaM
yoniragneriyaM hyagnirasyE hi sarvo'gniScIyata imAmevEtadupadaDAti
tAmanantarhitAM satyAdupadaDAtImAM tatsatye pratizWApayati tasmAdiyaM satye
pratizWitA tasmAdviyameva satyamiyaM hyevEzAM lokAnAmadDAtamAm



7.4.1.[9]

apAM pfzWamasi yoniragneriti . apAM hIyaM pfzWaM yonirhIyamagneH
samudramaBitaH pinvamAnamiti samudro homAmaBitaH pinvate varDamAno
mahAM A ca puzkara iti varDamAno mahIyasva puzkara ityetaddivo mAtrayA
varimRA praTasvetyanuvimArzwyasO vA Aditya ezo'gnirno hEtamanyo divo varimA
yantumarhati dyOrBUtvEnaM yacetyevEtadAha svarAjopadDAti svArAjyaM hyapAM
sAdayitvA sUdadohasADivadati tasyokto banDuH



7.4.1.[10]

aTa rukBamupadaDAti . asO vA Aditya eza rukBa eza hImAH sarvAH prajA
atirocate roco ha vE taM rukBa ityAcakzate paro'kzaM paro'kzakAmA hi devA
amumevEtadAdityamupadaDAti sa hiraRmayo Bavati parimaRqala
ekaviMSatinirbADastasyokto banDuraDastAnnirbADamupadaDAti raSmayo vA
etasya nirbADA avastAdu vA etasya raSmayaH



7.4.1.[11]

taM puzkaraparRa upadaDAti . yonirvE puzkaraparRaM
yonAvevEnametatpratizWApayati



7.4.1.[12]

yadveva puzkaraparRa upadaDAti . pratizWA vE puzkaraparRamiyaM vE
puzkaraparRamiyamu vE pratizWA yo vA asyAmapratizWito'pi dUre
sannapratizWita eva sa raSmiBirvA ezo'syAM pratizWito
'syAmevEnametatpratizWAyAM pratizWApayati



7.4.1.[13]

yadveva puzkaraparRa upadaDAti . indro vftraM hatvA nAstfzIti manyamAno'paH
prAviSattA abravIdbiBemi vE puraM me kuruteti sa yo'pAM rasa AsIttamUrDvaM
samudOhaMstAmasmE puramakurvaMstadyadasmE puramakurvaMstasmAtpUzkaram
pUzkaraM ha vE tatpuzkaramityAcakzate paro'kzaM paro'kzakAmA hi
devAstadyatpuzkaraparRa upadaDAti yamevAsyEtamApo rasaM samudOhanyAmasmE
puramakurvaMstasminnevEnametatpratizWApayati



7.4.1.[14]

brahma jajYAnaM praTamaM purastAditi . asO vA Adityo brahmAharahaH
purastAjjAyate vi sImataH suruco vena Avariti maDyaM vE sImeme lokAH suruco
'sAvAdityo veno yadvE prajijanizamARo'venattasmAdvenastAneza sImato maDyato
vivfzvannudeti sa buDnyA upamA asya vizWA iti diSo vA asya buDnyA upamA
vizWAstA hyeza upavitizWate sataSca yonimasataSca vivaritIme vE lokAH sataSca
yonirasataSca yacca hyasti yacca na tadeBya eva lokeByo jAyate trizwuBopadaDAti
trEzwaBo hyeza sAdayitvA sUdadohasADivadati tasyokto banDuH



7.4.1.[15]

aTa puruzamupadaDAti . sa prajApatiH so'gniH sa yajamAnaH sa hiraRmayo Bavati
jyotirvE hiraRyaM jyotiragniramftaM hiraRyamamftamagniH puruzo Bavati puruzo
hi prajApatiH



7.4.1.[16]
yadveva puruzamupadaDAti . prajApatervisrastAdramyA tanUrmaDyata
udakrAmattasyAmenamutkAntAyAM devA ajahustaM yatra devAH
samaskurvaMstadasminnetAM ramyAM tanUM maDyato'daDustasyAmasya devA
aramanta tadyadasyEtasyAM ramyAyAM tanvAM devA aramanta tasmAdDiramyaM
hiramyaM ha vE tadDiraRyamityAcakzate paro'kzaM paro'kzakAmA hi
devAstaTEvAsminnayametAM ramyAM tanUM maDyato daDAti tasyAmasya devA
ramante prARo vA asya sA ramyA tanUH prARamevAsminnetaM maDyato daDAti



7.4.1.[17]

taM rukBa upadaDAti . asO vA Aditya eza rukBo'Ta ya eza etasminmaRqale
puruzaH sa eza tamevEtadupadaDAti



7.4.1.[18]

uttAnamupadaDAti . etadvE devA abruvanyadi vA imAvarvAYcA upaDAsyAmaH
sarvamevedaM praDakzyato yadyu parAYcO parAYcAveva tapsyato yadyu
samyaYcAvantarEvEtAvetajjyotirBavizyatyaTo anyo'nyaM hiMsizyata iti te
'rvAYcamanyamupAdaDuH parAYcamanyaM sa eza raSmiBirarvANtapati rukBaH
prAREreza UrDvaH puruzaH prAYcamupadaDAti prANhyezo'gniScIyate



7.4.1.[19]

hiraRyagarBaH samavartatAgra iti . hiraRyagarBo hyeza samavartatAgre BUtasya
jAtaH patireka AsIdityeza hyasya sarvasya BUtasya jAtaH patireka AsItsa dADAra
pfTivIM dyAmutemAmityeza vE divaM ca pfTivIM ca dADAra kasmE devAya haviza
viDemeti prajA patirvE kastasmE havizA viDemetyetat



7.4.1.[20]

drapsaScaskanda pfTivImanu dyAmiti . asO vA Adityo drapsaH sa divaM ca pfTivIM
ca skandatItyamUmitImAmimaM ca yonimanu yaSca pUrva itImaM ca lokamamuM
cetyetadaTo yaccedametarhi cIyate yaccAdaH pUrvamacIyateti samAnaM yonimanu
saMcarantamiti samAnaM hyepa etaM yonimanu saMcarati drapsaM juhomyanu sapta
hotrA ityasO vA Adityo drapso diSaH sapta hotrA amuM tadAdityaM dikzu
pratizWApayati



7.4.1.[21]

dvAByAmupadaDAti . dvipAdyajamAno yajamAno'gniryAvAnagniryAvatyasya mAtrA
tAvatEvEnametadupadaDAti trizwubByAM trEzwuBo hyeza sAdayitvA
sUdadohasADivadati tasyokto banDuH



7.4.1.[22]

aTa sAma gAyati . etadvE devA etaM puruzamupaDAya
tametAdfSamevApaSyanyaTEtacuzkaM Palakam



7.4.1.[23]

te'bruvan . upa tajjAnIta yaTAsminpuruze vIryaM daDAmeti te
'bruvaMScetayaDvamiti citimicateti vAva tadabruvaMstadicata yaTAsminpuruze
vIryaM daDAmeti



7.4.1.[24]

te cetayamAnAH .
etatsAmApaSyaMstadagAyaMstadasminvIryamadaDustaTEvAsminnayametaddaDAti
puruze gAyati puruze tadvIryaM daDAti citre gAyati sarvARi hi
citrARyagnistamupaDAya na purastAtparIyAnnenmAyamagnirhinasaditi



7.4.1.[25]

aTa sarpanAmErupatizWata . ime vE lokAH sarpAste hAnena sarveRa sarpanti
yadidaM kiM ca sarvezAmu hEza devAnAmAtmA yadagniste devA
etamAtmAnamupaDAyAbiBayuryadvE na ime lokA anenAtmanA na surpeyuriti



7.4.1.[26]

ta etAni sarpanAmAnyapaSyan . tErupAtizWanta tErasmA
imAMlokAnasTApayaMstEranamayanyadanamayaMstasmAtsarpanAmAni
taTEvEtadyajamAno yatsarpanAmErupatizWata imAnevAsmA
etallokAntsTApayatImAMlokAnnamayati taTo hAsyEta etenAtmanA na sarpanti



7.4.1.[27]

yadveva sarpanAmErupatizWata . ime vE lokAH sarpA yadDi kiM ca sarpatyezveva
tallokezu sarpati tadyatsarpanAmErupatizWate yEvEzu lokezu nAzwrA yo
vyadvaro yA SimidA tadevEtatsarvaM Samayati



7.4.1.[28]

namo'stu sarpeByo ye ke ca pfTivImanu . ye antarikze ye divi teByaH sarpeByo
nama iti ya evEzu trizu lokezu sarpAsteBya etannamaskaroti


7.4.1.[29]

yA izavo yAtuDAnAnAmiti . yAtuDAnaprezitA hEke daSanti ye vA vanaspatImranu ye
vAvawezu Serate teByaH sarpeByo nama iti ye cEva vanaspatizu sarpA ye cAvawezu
Serate teBya etannamaskaroti



7.4.1.[30]

ye vAmI rocane divo . ye vA sUryasya raSmizu yezAmapsu sadaskftaM teByaH
sarpeByo nama iti yatra yatrEte tadevEBya etannamaskaroti namo nama iti yajYo
vE namo yajYenEvEnAnetannamaskAreRa namasyati tasmAdu ha nAyajYiya
brUyAnnamasta iti yaTA hEnaM brUyAdyajYasta iti tAdfktat



7.4.1.[31]

triBirupatizWate . traya ime lokA aTo trivfdagniryAvAnagniryAvatyasya mAtrA
tAvatEvAsmA etadimAMlokAntsTApayatyaTo tAvatEvEtadidaM marvaM Samayati
tizWannupatizWate tizWantIva vA ime lokA aTo tizWanvE vIryavattaraH



7.4.1.[32]

aTEnamupaviSyABijuhoti . Ajyena paYcagfhItena tasyokto banDuH sarvataH
parisarpaM sarvABya evEnametaddigByo'nnena prIRAti



7.4.1.[33]

yadvevEnamaBijuhoti . etadvE devA etamAtmAnamupaDAyAbiBayuryadvE na
imamiha rakzAMsi nAzwrA na hanyuriti ta etAnrAkzoGnAnpratisarAnapaSyankfRuzva
pAjaH prasitiM na pfTvImiti rAkzoGnA vE pratisarAsta etEH pratisarEH sarvAByo
digByo rakzAMsi nAzwrA apahatyABaye'nAzwra etamAtmAnaM samaskurvata
taTEvEtadyajamAna etEH pratisarEH sarvAByo digByo rakzAMsi nAzwrA
apahatyABaye'nAzwra etamAtmAnaM saM skurute



7.4.1.[34]

Ajyena juhoti . vajro vA AjyaM vajreREvEtaprakzAMsi nAzwrA apahanti paYcagfhItena
paYcacitiko'gniH paYca'rtavaH saMvatsaraH saMvatsaro'gniryAvAnagniryAvatyasya
mAtrA tAvatEvEtadrakzAMsi nAzwrA apahantyAgneyIBiragnirvE jyotI
rakzohAgninEvEtadrakzAMsi nAzwrA apahanti trizwubBirvajro vE
trizwubvajreREvEtadrakzAMsi nAzwrA apahanti sarvataH parisarpaM sarvABya
evEtaddigByo rakzAMsi nAzwrA apahanti



7.4.1.[35]
paScAdagneH prANAsIno .'Tottarato dakziRATa purastAtpratyaNNaTa jaGanena
parItya dakziRata udaNNAsInastaddakziRAvfttadDi devatrATAnuparItya
paScAtprANAsInastaTo hAsyEtatprAgeva karma kftaM Bavati



7.4.1.[36]

aTa srucA upadaDAti . bAhU vE srucO bAhU evAsminnetatpratidaDAti te yatsrucO
BavataH srucO hi bAhU idameva kapucalamayaM daRdo dve Bavato dvO hImO
bAhU pASvata upadaDAti pArSvato hImO bAhU



7.4.1.[37]

kArzmaryamayIM dakziRata upadaDAti . etadvE devA abiBayuryadvE no yajYaM
dakziRato rakzAMsi nAzwrA na hanyuriti ta etaM rakzohaRaM
vanaspatimapaSyankArzmaryaM ta etena vanaspatinA dakziRato rakzAMsi nAzwrA
apahatyABaye'nAzwra etaM yajYamatanvata taTEvEtadyajamAna etena vanaspatinA
dakziRato rakzAMsi nAzwrA apahatyABaye'nAzwra etaM yajYaM tanuta Ajyena pUrRA
Bavati vajro vA AjyaM vajreREvEtaddakziRato rakzAMsi nAzwrA apahanti



7.4.1.[38]

aTOdumbarImuttarata upadaDAti . UrgvE rasa udumbara UrjamevAsminnetadrasaM
daDAti daDnA pUrRA Bavati raso vE daDi rasamevAsminnetaddaDAti



7.4.1.[39]

yadveva srucA upadaDAti . prajApatervisrastasyAgnisteja AdAya dakziRAkarzatso
'trodaramadyatkfzwvodaramattasmAtkArzmaryo'TAsyendra oja
AdAyodaNNadakrAmatsa udumbaro'Bavat



7.4.1.[40]

tAvabravIt . upa metaM prati ma etadDattaM yena me yuvamudakramizwamiti
tAByAM vE nO sarvamannaM prayaceti tO vE mA bAhU BUtvA prapadyeTAmiti
taTeti tAByAM vE sarvamannaM prAyacattAvenaM bAhU BUtvA prApadyetAM
tasmAdbAhuByAmevAnnaM kriyate bAhuByAmadyate bAhuByAM hi sa sarvamannam
prAyacat



7.4.1.[41]

sa kArzmaryamayIM dakziRata upadaDAti . agnezwvA tejasA sAdayAmIti yadevAsya
tadagnisteja AdAya dakziRAkarzattadasminnetatpratidaDAtyagnirmUrDA divaH
kakudityeza u so'gnirgAyatryA gAyatro'gniryAvAnagniryAvatyasya mAtrA
tAvatEvEnAmetadupadaDAti Gftena pUrRA BavatyAgneyaM vE GftaM
svenEvEnametadBAgena svena ramena prIRAti



7.4.1.[42]

aTOdumbarImuttarata upadaDAti . indrasya tvOjasA sAdayAmIti yadevAsya
tadindra oja AdAyodaNNudakrAmattadasminnetatpratidaDAti Buvo yajYasya rajasaSca
netetyeza u sa indraH sA yadAgneyyagnikarma hyaTa yattrizwuptrEzwuBo hIndra
EndrAgno'gniryAvAnagniryAvatyasya mAtrA tAvatEvEnAmetadupadaDAtIndrAgnI vE
sarve devAH sarvadevatyo'gniryAvAnagniryAvatyasya mAtrA
tAvatEvEnAmetadupadaDAti daDnA pUrRA BavatyEndraM vE daDi
svenEvEnametadBAgena svena rasena prIRAti



7.4.1.[43]

tAvasyEtAvindrAgnI eva bAhU . tAvenaM tejasA ca vIryeRa ca saha prapadyete sa
sampratyuraH puruzamAkASya yatrAByApnoti tadAliKyEne upadaDAtyeza
hEtayorlokaH



7.4.1.[44]

te hEke tiraScyA upadaDati . tiryaYcO vA imO bAhU iti na taTA
kuryAtprAcyAvevopadaDyAtprANhyezo'gniScIyate'To evaM vE bAhU vIryavattarO
te
nAnopadaDAti nAnA sAdayati nAnA sUdadohasADivadati nAnA hImO bAhU



7.4.1.[45]

tadAhuH . nEtasya puruzasya bAhU kuryAdetO vA asya bAhU ye ete srucO
nedatirecayAnIti sa vE kuryAdevEtO vA asya bAhU anvete srucAvaTo etO
pakzAvaTo yAnyetasminnagnO rUpARyupaDAsyanBavati yAntstomAnyAni pfzWAni
yAni candAMsyetayoreva sA saMskftiretayorvfdDistasmAdu kuryAdevEtasya puruzasya
bAhU



7.4.2.[1]

svayamAtfRAmupadaDAti . iyaM vE svayamAtfRemAmevEtadupadaDAti
tAmanantarhitAM puruzAdupadaDAtyannaM vE svayamAtfReyaM vE
svayamAtfReyamu vA annamasyAM hi sarvamannaM pacyate
'nantarhitamevAsmAdetadanna daDAtyuttarAmuttaramevAsmAdetadannaM daDAti



7.4.2.[2]

yadveva svayamAtfRAmupadaDAti . prARo vE svayamAtfRA prARo
hyevEtatsvayamAtmana Atfntte prARamevEtadupadaDAti tAmanantarhitAm
puruzAdupadaDAti prARo vE svayamAtfReyaM vE svayamAtfReyamu vE prARo yadDi
kiM ca prARIyaM tatsarvaM biBartyanantarhitamevAsmAdetatprARaM
daDAtyuttarAmuttaramevAsmAdetatprARaM daDAti



7.4.2.[3]

yadveva svayamAtfRAmupadaDAti . prajApatiM visrastaM devatA AdAya
vyudakrAmaMstAsu vyutkrAmantIzu pratizWAmaBipadyopAviSat



7.4.2.[4]

sa yaH sa prajApatirvyasraMsata . ayameva sa yo'yamagniScIyate'Ta yA sA
pratizWEzA sA praTamA svayamAtfRA tadyadetAmatropadaDAti
yadevAsyEzAtmanastadasminnetatpratidaDAti tasmAdetAmatropadaDAti



7.4.2.[5]

tAM vE prajApatinopadaDAti . prajApatirhyevEtatsvayamAtmanaH pratyaDatta
DruvAsIti sTirAsItyetadaTo pratizWitAsIti DaruReti pratizWA vE DaruRamAstftA
viSvakarmaReti prajApatirvE viSvakarmA tenAstftAsItyetanmA tvA samudra
udvaDInmA suparRa iti rukBo vE samudraH puruzaH suparRastO tvA
modvaDizwAmityetadavyaTamAnA pfTivIM dfMheti yaTEva yajustaTA banDuH



7.4.2.[6]

prajApatizwvA sAdayatviti . prajApatirhyetAM praTamAM citimapaSyadapAM pfzWe
samudrasyemannityapAM hIyaM pfzWaM samudrasya hIyamema vyacasvatIm
praTasvatImiti vyacasvatI ca hIyaM praTasvatI ca praTasva pfTivyasIti praTasva
pfTivI cAsItyetat



7.4.2.[7]

BUrasIti . BUrhIyaM BUmirasIti BUmirhIyamaditirasItIyaM vA aditiriyaM hIdaM
sarvaM dadate viSvaDAyA ityasyAM hIdaM sarvaM hitaM viSvasya Buvanasya DartrIti
sarvasya Buvanasya DartrItyetatpfTivIM yaca pfTivIM dfMha pfTivIM mA
hiMsIrityAtmAnaM yacAtmAnaM dfMhAtmAnaM mA hiMsIrityetat



7.4.2.[8]

viSvasmE prARAyApAnAya . vyAnAyodAnAyeti prARo vE svayamAtfRA sarvasmA u vA
etasmE prARaH pratizWAyE caritrAyetIme vE lokAH svayamAtfRA ima u lokAH
pratizWA caritramagnizwvABipAtvityagnizwvABigopAyatvityetanmahyA svastyeti
mahatyA svastyetyetaccardizA SaMtameneti yaccardiH SaMtamaM tenetyetatsAdayitvA
sUdadohasADivadati tasyokto banDuraTa sAma gAyati tasyopari banDuH



7.4.2.[9]

tadAhuH . kaTamepa puruzaH svayamAtfRayAnaBinihito BavatItyannaM vE
svayamAtfRA prARaH svayamAtfRAnaBinihito vE puruzo'nnena ca prARena ca



7.4.2.[10]

aTa dUrvezwakAmupadaDAti . paSavo vE dUrvezwakA paSUnevEtadupadaDAti
tadyErado'gniranantarhitEH paSuBirupEtta ete tAnevEtadupadaDAti
tAmanantarhitAM svayamAtfRAyA upadaDAtIyaM vE svayamAtfRAnantarhitAMstadasyE
paSUndaDAtyuttarAmuttarAMstadasyE paSUndaDAti



7.4.2.[11]

yadveva dUrvezwakAmupadaDAti . prajApatervisrastasya yAni lomAnyaSIyanta tA imA
ozaDayo'BavannaTAsmAtprARo maDyata udakrAmattasminnutkrAnte'padyata



7.4.2.[12]

so'bravIt . ayaM vAva mADUrvIditi yadabravIdaDUrvInmeti tasmAdDUrvA DUrvA
ha
vE tAM dUrvetyAcakzate paro'kzaM paro'kzakAmA hi devAstadetatkzatraM prARo
hyeza raso lomAnyanyA ozaDaya etAmupadaDatsarvA ozaDIrupadaDAti



7.4.2.[13]

taM yatra devAH samaskurvam . stadasminnetaM prARaM rasaM maDyato
'daDustaTEvAsminnayametaddaDAti tAmanantarhitAM svayamAtfRAya
upadaDAtIyaM vE svayamAtfRAnannarhitAstadasyA
ozaDIrdaDAtyuttarAmuttarAstadasyA ozaDIrdaDAti sA syAtsamUlA sAgrA kftsnatAyE
yaTA svayamAtfRAyAmupahitA BUmiM prApnuyAdevamupadaDyAdasyAM hyevEtA
jAyanta imAmanu prarohanti



7.4.2.[14]

kARqAtkARqAtprarohantI . paruzaHparuzasparIti kARqAtkARqAdDyezA
parvaRaHparvaRaH prarohatyevA no pUrve pratanu sahasreRa Satena ceti yaTEva
yajustaTA banDuH


7.4.2.[15]

yA Satena pratanozi . sahasreRa virohasIti Satena hyezA pratanoti sahasreRa virohati
tasyAste devIzwake viDema havizA vayamiti yaTEva yajustaTA
banDurdvAByAmupadaDAti tasyokto banDuH sAdayitvA sUdadohasADivadati
tasyokto banDuH



7.4.2.[16]

aTa dviyajuzamupadaDAti . indrAgnI akAmayetAM svargaM lokamiyAveti
tAvetAmizwakAmapaSyatAM dviyajuzamimAmeva tAmupAdaDAtAM tAmupaDAyAsyE
pratizWAyE svargaM lokamEtAM taTEvEtadyajamAno yaddviyajuzamupadaDAti
yena rUpeRa yatkarma kftvendrAgnI svargaM lokamEtAM tena rUpeRa tatkarma kftvA
svargaM lokamayAnIti sA yaddviyajurnAma dve hyetAM devate apaSyatAM yadveva
dviyajuzamupadaDAti yajamAno vE dviyajuH



7.4.2.[17]

tadAhuH . yadasAveva yajamAno yo'sO hiraRmayaH puruzo'Ta katamadasyedaM
rUpamiti dEvo vA asya sa AtmA manuzo'yaM tadyatsa hiraRmayo BavatyamftaM vA
asya tadrUpaM devarUpamamftaM hiraRyamaTa yadiyaM mfdaH kftA Bavati mAnuzaM
hyasyedaM rUpam



7.4.2.[18]

sa yadamUmevopadaDyAt . nemAmapaSiMzyAtkzipre hAsmAllokAdyajamAnaH
preyAdaTa yadimAmapaSinazwi yadevAsyedaM mAnuzaM rUpaM tadasyEtadapaSinazwi
taTo hAnenAtmanA sarvamAyureti



7.4.2.[19]

sa yannAnUpadaDyAt . na hEtaM dEvamAtmAnamanuprajAnIyAdaTa yadanUpadaDAti
taTo hEtaM dEvamAtmAnamanuprajAnAti tAmanantarhitAM dUrvezwakAyA upadaDAti
paSavo vE dUrvezwakA yajamAnaM tatpaSuzu pratizWApayati



7.4.2.[20]

tadAhuH . kaTamasyEtAvAtmAnO prARena saMtatAvavyavacinnO Bavata iti prARo vE
svayamAtfRA prARo dUrvezwakA yajamAno dviyajuH sa yadanantarhitAM svayamAtfRAyE
dUrvezwakAmupadaDAti prAReREva tatprARaM saMtanoti saMdaDAtyaTa
yadanantarhitAM dUrvezwakAyE dviyajuzamupadaDAti prARo vE dUrvezwakA
yajamAno dviyajurevamu hAsyEtAvAtmAnO prARena saMtatAvavyavacinnO BavataH


7.4.2.[21]

yAste agne sUrye ruco . yA vo devAH sUrye ruca iti rucaM rucamityamftatvaM vE
rugamftatvamevAsminnetaddaDAti dvAByAmupadaDAti tasyokto banDuraTo
dvayaM hyevEtadrUpaM mfccApaSca sAdayitvA sUdadohasADivadati tasyokto banDuH



7.4.2.[22]

aTa retaHsicA upadaDAti . imO vE lokO retaHsicAvimO hyeva lokO retaH siYcata
ito vA ayamUrDvaM retaH siYcati DUmaM sAmutra vfzwirBavati tAmasAvamuto
vfzwiM tadimA antareRa prajAyante tasmAdimO lokO retaHsicO



7.4.2.[23]

virAqjyotiraDArayaditi . ayaM vE loko virAwsa imamagniM jyotirDArayati
svarAqjyotiraDArayadityasO vE lokaH svarAwso mumAdityaM jyotirDArayati
virAqvahemO lokO svarAwca nAnopadaDAti nAnA hImO lokO sakftsAdayati
samAnaM tatkaroti tasmAdu hAnayorlokayorantAH samAyanti



7.4.2.[24]

yadveva retaHsicA upadaDAti . ARqO vE retaHsicO yasya hyARqO BavataH sa eva
retaH siYcati virAqjyotiraDArayatsvarAqjyotiraDArayaditi virAqvahemAvARqO
svarAwca tAvetajjyotirDArayato reta eva prajApatimeva nAnopadaDAti nAnA
homAvARqO sakftsAdayati samAnaM tatkaroti tasmAtsamAnasambanDanO te
anantarhite dviyajuza upadaDAti yajamAno vE dviyajuranantarhitO
tadyajamAnAdARqO daDAti



7.4.2.[25]

aTa viSvajyotizamupadaDAti . agnirvE praTamA viSvajyotiragnirhyevAsmiMloke
viSvaM jyotiragnimevEtadupadaDAti tAmanantarhitAM retaHsigByAmupadaDAtImO
vE lokO retaHsicAvanantarhitaM tadAByAM lokAByAmagniM
daDAtyantarevopadaDAtyantareva hImO lokAvagniH



7.4.2.[26]

yadveva viSvajyotizamupadaDAti . prajA vE viSvajyotiH prajA hyeva viSvaM jyotiH
prajananamevEtadupadaDAti tAmanantarhitAM retaHsigByAmupadaDAtyARqO vE
retaHsicAvanantarhitAM tadARqAByAM prajAtiM daDAtyantarevopadaDAtyantareva
hyARqO prajAH prajAyante



7.4.2.[27]
prajApatizwvA sAdayatviti . prajApatirhyetAM praTamAM citimapaSyatpfzWe pfTivyA
jyotizmatImiti pfzWe hyayaM pfTivyE jyotizmAnagniH



7.4.2.[28]

viSvasmE prARAyApAnAya . vyAnAyeti prARo vE viSvajyotiH sarvasmA u etasmE prARo
viSvaM jyotiryaceti sarvaM jyotiryacetyetadagnizwe'DipatirityagnimevAsyA aDipatiM
karoti sAdayitvA sUdadohasADivadati tasyokto banDuH



7.4.2.[29]

aTa'rtavye upadaDAti . ftava ete yadftavye ftUnevEtadupadaDAti maDuSca
mADavaSca vAsantikAvftU iti nAmanI enayorete nAmaByAmevEne etadupadaDAti
dve izwake Bavato dvO hi mAsAvftuH sakftsAdayatyekaM tadftuM karoti



7.4.2.[30]

tadyadete atropadaDAti . saMvatsara ezo'gnirima u lokAH saMvatsarastasyAyameva
lokaH praTamA citirayamasya loko vasanta ftustadyadete atropadaDAti yadevAsyEte
AtmanastadasminnetatpratidaDAti tasmAdete atropadaDAti



7.4.2.[31]

yadvevEte atropadaDAti . prajApatirezo'gniHsaMvatsara u prajApatistasya
pratizWEva praTamA citiH pratizWo asya vasanta ftustadyadete atropadaDAti
yadevAsyEte AtmanastadasminnetatpratidaDAti tasmAdete atropadaDAti te
anantarhite viSvajyotiza upadaDAti prajA vE viSvajyotiranantarhitAstatprajA ftuByo
daDAti tasmAtprajA ftUnevAnuprajAyanta ftuBirhyeva garBe santaM
sampaSyantyutuBirjAtam



7.4.2.[32]

aTAzAQAmupadaDAti . iyaM vA azAQemAmevEtadupadaDAti tAM pUrvArDa
upadaDAti praTamA hIyamasfjyata



7.4.2.[33]

sA yadazAQA nAma . devAScAsurAScoBaye prAjApatyA asparDanta te devA
etAmizwakAmapaSyannazAQAmimAmeva tAmupAdaData
tAmupaDAyAsurAntsapatnAnBrAtfvyAnasmAtsarvasmAdasahanta yadasahanta
tasmAdazAQA taTEvEtadyajamAna etAmupaDAya dizantam
BrAtfvyamasmAtsarvasmAtsahate


7.4.2.[34]

yadvevAzAQAmupadaDAti . vAgvA azAQA vAcEva taddEvA
asurAntsapatnAnBrAtfvyAnasmAtsarvasmAdasahanta taTEvEtadyajamAno vAcEva
dvizantaM BrAtfvyamasmAtsarvasmAtsahate vAcameva taddevA upAdaData
taTEvEtadyajamAno vAcamevopaDatte



7.4.2.[35]

seyaM vAmaBft . prARA vE vAmaM yadDi kiM ca prARIyaM tatsarvaM biBarti teneyaM
vAmaBfdvAgGa tveva vABftprARA vE vAmaM vAci vE prAReByo'nnaM DIyate
tasmAdvAgvAmaBft



7.4.2.[36]

ta ete sarve prARA yadazAQA . tAM pUrvArDa upadaDAti purastAttatprARAndaDAti
tasmAdime purastAtprARAstAnnAnyayA yajuzmatyezwakayA
purastAtpratyupadaDyAdetasyAM citO netprARAnapidaDAnIti



7.4.2.[37]

yadvapasyAH paYca purastAdupadaDAti . annaM vA Apo'napihitA vA annena
prARAstAmanantarhitAmftavyAByAmupadaDAtyftuzu tadvAcaM pratizWApayati seyaM
vAgftuzu pratizWitA vadati



7.4.2.[38]

tadAhuH . yatprajA viSvajyotirvAgazAQAya kasmAdantareRa'rtavye upadaDAtIti
saMvatsaro vA ftavye saMvatsareRa tatprajAByo vAcamantardaDAti
tasmAtsaMvatsaravelAyAM prajA vAcaM pravadanti



7.4.2.[39]

azAQAsi sahamAneti . asahanta hyetayA devA asurAntsahasvArAtIH sahasva pftanAyata
iti yaTEva yajustaTA banDuH sahasravIryAsi sA mA jinveti sarvaM vE sahasraM
sarvavIryAsi sA mA jinvetyetatsAdayitvA sUdadohasADivadati tasyokto banDuH



7.4.2.[40]

tadAhuH . kasmAdaBisvayamAtfRamanyA izwakA upaDIyante prAcya etA iti dve vE
yonI iti brUyAddevayoniranyo manuzyayoniranyaH prAcInaprajananA vE devAH
pratIcInaprajananA manuzyAstadyadetAH prAcIrupadaDAti
devayonerevEtadyajamAnaM prajanayati



7.5.1.[1]

kUrmamupadaDAti . raso vE kUrmo rasamevEtadupadaDAti yo vE sa ezAM
lokAnAmapsu pravidDAnAM parANraso'tyakzaratsa eza kUrmastamevEtadupadaDAti
yAvAnu vE rasastAvAnAtmA sa eza ima eva lokAH



7.5.1.[2]

tasya yadaDaraM kapAlam . ayaM sa lokastatpratizWitamiva Bavati pratizWita iva
hyayaM loko'Ta yaduttaraM sA dyOstadbyavagfhItAntamiva Bavati
vyavagfhItAnteva hi dyOraTa yadantarA tadantarikzaM sa eza ima eva lokA
imAnevEtallokAnupadaDAti



7.5.1.[3]

tamaByanakti . daDnA maDunA Gftena daDi hEvAsya lokasya rUpaM
Gftamantarikzasya maDvamuzya svenEvEnametadrUpeRa samarDayatyaTo
daDi hEvAsya lokasya raso Gftamantarikzasya maDvamuzya
svenEvEnametadrasena samarDayati



7.5.1.[4]

maDu vAtA ftAyata iti . yAM vE devatAmfgaByanUktA yAM yajuH sEva devatA sa'kzo
devatA tadyajustadDEtanmaDvevEza trico raso vE maDu
rasamevAsminnetaddaDAti gAyatrIBistisfBistasyokto banDuH



7.5.1.[5]

sa yatkUrmo nAma . etadvE rUpaM kftvA prajApatiH prajA asfjata
yadasfjatAkarottadyadakarottasmAtkUrmaH kaSyapo vE kUrmastasmAdAhuH sarvAH
prajAH kASyapya iti



7.5.1.[6]

sa yaH kUrmo'sO sa Adityo .'mumevEtadAdityamupadaDAti taM
purastAtpratyaYcamupadaDAtyamuM tadAdityaM purastAtpratyaYcaM daDAti
tasmAdasAvAdityaH purastAtpratyaNDIyate dakziRato'zAQAyE vfzA vE kUrmo
yozAzAQA dakziRato vE vfzA yozAmupaSete'ratnimAtre'ratnimAtrAdDi vfzA
yozAmupaSete sEzA sarvAsAmizwakAnAM mahizI yadazAQEtasyE dakziRataH
santsarvAsAmizwakAnAM dakziRato Bavati


7.5.1.[7]

yadveva kUrmamupadaDAti . prARo vE kUrmaH prARo hImAH sarvAH prajAH karoti
prARamevEtadupadaDAti taM purastAtpratyaYcamupadaDAti purastAttatpratyaYcam
prARaM daDAti tasmAtpurastAtpratyaNprARo DIyate puruzamaByAvfttaM yajamAne
tatprARaM daDAti dakziRato'zAQAyE prARo vE kUrmo vAgazAQA prARo vE vAco
vfzA prARo miTunam



7.5.1.[8]

apAM gamBantstIdeti . etadDApAM gamBizWaM yatrEza etattapati mA tvA sUryo
'BitApsInmAgnirvESvAnara iti mEva tvA sUryo hiMsInmo agnirvESvAnara
ityetadacinnapatrAH prajA anuvIkzasvetImA vE sarvAH prajA yA imA izwakAstA arizwA
anArtA anuvIkzasvetyetadanu tvA divyA vfzwiH sacatAmiti yaTEvEnaM divyA
vfzwiranusacetEvametadAha



7.5.1.[9]

aTEnamejayati . trIntsamudrAntsamasfpatsvargAnitIme vE trayaH samudrAH svargA
lokAstAneza kUrmo BUtvAnusaMsasarpApAM patirvfzaBa izwakAnAmityapAM hyeza
patirvfzaBa izwakAnAM purIzaM vasAnaH sukftasya loka iti paSavo vE purIzam
paSUnvasAnaH sukftasya loka ityetattatra gaca yatra pUrve paretA iti tatra gaca
yatrEtena pUrve karmaReyurityetat



7.5.1.[10]

mahI dyOH pfTivI ca na iti . mahatI dyOH pfTivI ca na ityetadimaM yajYam
mimikzatAmitImaM yajYamavatAmityetatpipftAM no BarImaBiriti biBftAM no
BarImaBirityetaddyAvApfTivyayottamayopadaDAti dyAvApfTivyo hi kUrmaH



7.5.1.[11]

triBirupadaDAti . traya ime lokA aTo trivfdagniryAvAnagniryAvatyasya mAtrA
tAvatEvEnametadupadaDAti triBiraByanakti tatzawtasyokto banDuravakA
aDastAdBavantyavakA uparizwAdApo vA avakA apAmevEnametanmaDyato daDAti
sAdayitvA sUdadohasADivadati tasyokto banDuH



7.5.1.[12]

aTolUKalamusale upadaDAti . vizRurakAmayatAnnAdaH syAmiti sa ete izwake
apaSyadulUKalamusale te upADatta te upaDAyAnnAdo'BavattaTEvEtadyajamAno
yadulUKalamusale upadaDAti yena rUpeRa yatkarma kftvA vizRurannAdo'Bavattena
rUpeRa tatkarma kftvAnnAdo'sAnIti tadetatsarvamannaM yadulUKalamusale
ulUKalamusalAByAM hyevAnnaM kriyata ulUKalamusalAByAmadyate


7.5.1.[13]

te retaHsicorvelayopadaDAti . pfzwayo vE retaHsicO maDyamu pfzwayo maDyata
evAsminnetadannaM daDAtyuttare uttaramevAsmAdetadannaM daDAtyaratnimAtre
'ratnimAtrAdDyannamadyate



7.5.1.[14]

prAdeSamAtre BavataH . prAdeSamAtro vE garBo
vizRurannametadAtmasammitamevAsminnetadannaM daDAti yadu vA
AtmasammitamannaM tadavati tanna hinasti yadBUyo hinasti tadyatkanIyo na
tadavati



7.5.1.[15]

Odumbare BavataH . UrgvE rasa udumbara UrjamevAsminnetadrasaM daDAtyaTo
sarva ete vanaspatayo yadudumbara ete upadaDatsarvAnvanaspatInupadaDAti
retaHsicorvelayeme vE retaHsicAvanayostadvanaspatIndaDAti
tasmAdanayorvanaspatayaScatuHsrakti Bavati catasro vE diSaH sarvAsu taddikzu
vanaspatIndaDAti tasmAtsarvAsu dikzu vanaspatayo maDye saMgfhItam
BavatyulUKalarUpatAyE



7.5.1.[16]

yadvevolUKalamusale upadaDAti . prajApatervisrastAtprARo maDyata
udacikramizattamannenAgfhRAttasmAtprARo'nnena gfhIto yo hyevAnnamatti sa
prARiti



7.5.1.[17]

prARe gfhIte'smAdannamudacikramizattatprARenAgfhRAttasmAtprARenAnnaM gfhItaM
yo hyeva prARiti so'nnamatti



7.5.1.[18]

etayoruBayorgfhItayoH .
asmAdUrgudacikramizattAmetAByAmuBAByAmagfhRAttasmAdetAByAmuBAByA
mUr
ggfhItA yo hyevAnnamatti sa prARiti tamUrjayati



7.5.1.[19]
Urji gfhItAyAm . asmAdete uBe udacikramizatAM te UrjAgfhRAttasmAdete uBe UrjA
yaM hyevorjayati sa prARiti so'nnamatti



7.5.1.[20]

tAnyetAnyanyo'nyena gfhItAni . tAnyanyo'nyena gfhItvAtmanprApAdayata
tadetadannaM prapadyamAnaM sarve devA anuprApadyantAnnajIvanaM hIdaM sarvam



7.5.1.[21]

tadeza Sloko'ByuktaH . tadvE sa prARo'Bavaditi tadDi sa prARo'BavanmahA
BUtvA prajApatiriti mahAnhi sa tadaBavadyadenamete devAH prApadyanta Bujo
BujizyA vittveti prARA vE Bujo'nnaM BujizyA etatsarvaM vittvetye
tadyatprARAnprARayatpurItyAtmA vE pUryadvE prARAnprARayattasmAtprARA devA
aTa
yatprajApatiH prARayattasmAdu prajApatiH prARo yo vE sa prARa ezA sA gAyatryaTa
yattadannameza sa vizRurdevatATa yA so'rgeza sa udumbaraH



7.5.1.[22]

so'bravIt . ayaM vAva mA sarvasmAtpApmana udaBArzIditi
yadabravIdudaBArzInmeti tasmAdupumBara udumBaro ha vE tamudumbara
ityAcakzate paro'kzaM paro'kzakAmA hi devA uru me karaditi
tasmAdurukaramurukaraM ha vE tadulUKalamityAcakzate paro'kzaM paro
'kzakAmA hi devAH sEzA sarvezAM prARAnAM yoniryadulUKalaM Siro vE prARAnAM
yoniH



7.5.1.[23]

tatprAdeSamAtraM Bavati . prAdeSamAtramiva hi SiraScatuHsrakti Bavati
catuHsraktIva hi Siro maDye saMgfhItaM Bavati maDye saMgfhItamiva hi SiraH



7.5.1.[24]

taM yatra devAH samaskurvan . tadasminnetatsarvaM maDyato'daDuH
prARamannamUrjaM taTEvAsminnayametaddaDAti retaHsicorvelayA pfzwayo vE
retaHsicO maDyamu pfzwayo maDyata evAsminnetatsarvaM daDAti



7.5.1.[25]

vizRoH karmARi paSyateti . vIryaM vE karma vizRorvIryARi paSyatetyetadyato vratAni
paspaSa ityannaM vE vrataM yato'nnaM spASayAM cakra ityetadindrasya yujyaH
saKetIndrasya hyeza yujyaH saKA dvidevatyayopadaDAti dvehyulUKalamumale
sakftsAdayati samAnaM tatkaroti samAnaM hyetadannameva sAdayitvA
sUdadohasADivadati tasyokto banDuH



7.5.1.[26]

aToKAmupadaDAti yonirvA uKA yonimevEtadupadaDAti tAmulUKala
upadaDAtyantarikzaM vA ulUKalaM yadvE kiM cAsyA UrDvamantarikzameva
tanmaDyaM vA antarikzaM maDyatastadyoniM daDAti tasmAtsarvezAM BUtAnAm
maDyato yonirapi vanaspatInAm



7.5.1.[27]

yadvevoKAmupadaDAti . yo vE sa prajApatirvyasraMsasatEzA soKeme vE lokA
uKeme lokAH prajApatistAmulUKala upadaDAti
tadenametasmintsarvasminpratizWApayati prARe'nna UrjyaTo
etasmAdevEnametatsarvasmAdanantarhitaM daDAti



7.5.1.[28]

aTopaSayAM pizwvA . lokaBAjamuKAM kftvA purastAduKAyA upanivapatyeza
hEtasyE lokastaTo hAsyEzAnantaritA Bavati



7.5.1.[29]

tadAhuH . kaTamasyEzA pakvA SftopahitA BavatItiM yadeva yajuzkftA tenATo
yadvE kiM cEtamagniM vESvAnaramupanigacati tata eva tatpakvaM Sftamupahitam
Bavati



7.5.1.[30]

DruvAsi DaruReti . tasyokto banDurito jajYe praTamameByo yoniByo aDi
jAtavedA ityeteByo hi yoniByaH praTamaM jAtavedA ajAyata sa gAyatryA
trizwuBAnuzwuBA ca deveByo havyaM vahatu prajAnannityetErvA eza
candoBirdeveByo havyaM vahati prajAnan



7.5.1.[31]

ize rAye ramasva . sahase dyumna Urje apatyAyetyetasmE sarvasmE
ramasvetyetatsamrAqasi svarAqasIti samrAwca hyeza svarAwca sArasvatO tvotsO
prApavatAmiti mano vE sarasvAnvAkzarasvatyetO sArasvatA utsO tO tvA
prAvatAmityetaddvAByAmupadaDAti tasyokto banDuraTo dvayaM hyevEtadrUpam
mfccA paSca sAdayitvA sUdadohasADivadati tasyokto banDuH


7.5.1.[32]

aTEnAmaBijuhoti . etadvA asyAmetatpUrvaM retaH siktaM Bavati
sikatAstadetadaBikaroti tasmAdyonO retaH siktamaBikriyata Ajyena juhoti sruveRa
svAhAkAreRa dvAByAmAgneyIByAM gAyatrIByAM tasyokto banDuH



7.5.1.[33]

agne yukzvA hi ye tava . yukzvA hi devahUtamAniti
yuktavatIByAmidamevEtadyonO reto yunakti tasmAdyonO reto yuktaM na
nizpadyate



7.5.1.[34]

sa yadi saMvatsaraBftaH syAt . aTABijuhuyAtsarvaM vE t adyatsaMvatsaraBftaH
sarvaM tadyadaBijuhItyaTa yadyasaMvatsaraBftaH syAdupEva tizWetAsarvaM vE
tadyadasaMvatsaraBfto'sarvaM tadyadupatizWate'Bi tveva juhuyAt



7.5.1.[35]

paSureza yadagniH . so'trEva sarvaH kftsnaH saMskftastasyAvANprARaH svayamAtfRA
SroRI dviyajuH pfzwayo retaHsicO kIkasA viSvajyotiH kakudamftavye grIvA azAQA
SiraH kUrmo ye kUrme prARA ye SIrzanprARAste te



7.5.1.[36]

taM vA etam . ita UrDvaM prAYcaM cinotyasO vA Aditya ezo'gniramu tadAdityamita
UrDvaM prAYcaM daDAti tasmAdasAvAditya ita UrDvaH prANDIyate



7.5.1.[37]

aTEnaM prasalavyAvartayati . amuM tadAditya prasalavyAvartayati tasmAdasAvAditya
imAMlokAnprasalavyanuparyEti



7.5.1.[38]

udaramuKA . yonirulUKalamuttaroKA BavatyaDaramulUKalamuttaraM
hyudaramaDarA yoniH SiSnaM musalaM tadvfttamiva Bavati vfttamiva hi SiSnaM
taddakziRata upadaDAti dakziRato vE vfzA yozAmupaSete yadu paSoH
saMskftasyAnnaM taddUrvezwakA tasya vA etasyottaro'rDa udAhitataro Bavati
paSureza yadagnistasmAtpaSoH suhitasyottaraH kukzirunnatataro  Bavati


7.5.2.[1]

paSuSIrzARyupadaDAti . paSavo vE paSuSIrzARi paSUnevEtadupadaDAti
tAnyuKAyAmupadaDAtIme vE lokA uKA paSavaH paSuSIrzARyezu tallokezu
paSUndaDAti tasmAdima ezu lokezu paSavaH



7.5.2.[2]

yadvevoKAyAm . yonirvA uKA paSavaH paSuSIrzARi yonO tatpaSUnpratizWApayati
tasmAdadyamAnAH pacyamAnAH paSavo na kzIyante yonO hyenAnpratizWApayati



7.5.2.[3]

yadveva paSuSIrzARyupadaDAti . yA vE tAH Sriya etAni tAni paSuSIrzARyaTa yAni
tAni
kusinDAnyetAstAH paYca citayastadyAstAH paYca citaya ime te lokAstadye ta ime lokA
ezA soKA tadyaduKAyAM paSuSIrzARyupadaDAtyetEreva tacIrzaBiretAni
kusinDAni saMdaDAti



7.5.2.[4]

tAnpurastAtpratIca upadaDAti . etadvE yatrEtAnprajApatiH paSUnAlipsata ta
AlipsyamAnA udacikramizaMstAnprARezu samagfhRAttAnprARezu saMgfhya
purastAtpratIca AtmannaDatta



7.5.2.[5]

tadvA etatkriyate . yaddevA akurvannidaM nvasmAtte paSavo noccikramizanti
yattvetatkaroti yaddevA akurvaMstatkaravARItyaTo prARezvevEnAnetatsaMgfhya
purastAtpratIca AtmanDatte



7.5.2.[6]

yadveva paSuSIrzARyupadaDAti . prajApatirvA idamagra AsIdeka eva so
'kAmayatAnnaM sfjeya prajAyeyeti sa prAReBya evADi paSUnniramimIta manasaH
puruza cakzuzo'SvaM prARAdgAM SrotrAdaviM vAco'jaM tadyadenAnprAReByo'Di
niramimIta tasmAdAhuH prARAH paSava iti mano vE prARAnAM praTamaM
tadyatmanasaH puruzaM niramimIta tasmAdAhuH puruzaH praTamaH paSUnAM
vIryavattama iti mano vE sarve GrARA manasi hi sarve prARAH
pratizWitAstadyanmanasaH puruzaM niramimIta tasmAdAhuH puruzaH sarve paSava
iti puruzasya hyevEte sarve Bavanti



7.5.2.[7]

tadetadannaM sfzwvA . purastAtpratyagAtmannaDatta tasmAdyaH kaScAnnaM sfjate
purastAdevEnatpratyagAtmanDatte tadvA uKAyAmudaraM vA uKodare tadannaM
daDAti



7.5.2.[8]

aTEzu hiraRyaSakalAnpratyasyati . prARo vE hiraRyamaTa vA eteByaH paSuByaH
saMjYapyamAneBya eva prARA utkAmanti tadyadDiraRyaSakalAnpratyasyati
prARAnevEzvetaddaDAti



7.5.2.[9]

sapta pratyasyati . sapta vE SIrzanprARAstAnasminnetaddaDAtyaTa yadi paYca
paSavaH syuH paYcEva kftvaH saptasapta pratyasyetpaYca vA etAnpaSUnupadaDAti
saptasapta vA ekEkasminpaSO prARAstadezu sarvezu prARAndaDAti



7.5.2.[10]

tadDEke'pi . yadyekaH paSurBavati paYcEva kftvaH saptasapta pratyasyanti paYca
vA etAnpaSUnupadaDAti saptasapta vA ekEkasminpaSO prARAstadezu sarvezu
prARAndaDma iti na taTA kuryAdetasminvE paSO sarvezAM paSUnAM rUpaM
tadyadetasminpratyasyati tadevEzu sarvezu prARAndaDAti



7.5.2.[11]

muKe praTamaM pratyasyati . samyakzravanti sarito na DenA ityannaM vE
DenAstadidaM samyaNmuKamaBisaMsravatyantarhfdA manasA pUyamAnA ityantarvE
hfdayena manasA satAnnaM pUtaM ya fjustasya Gftasya DArA aBicAkaSImIti yA
evEtasminnagnAvAhutIrhozyanBavati tA etadAha hiraRyayo vetaso maDye agneriti
ya evEza hiraRmayaH puruzastametadAha



7.5.2.[12]

fce tvetIha . prARo vA fkprARena hyarcati ruce tvetIha prARo vE rukprARena hi rocate
'To prARAya hIdaM sarvaM rocate BAse tvetIha jyotize tvetIha BAsvatI hIme
jyotizmatI cakzuzI aBUdidaM viSvasya Buvanasya vAjinamagnervESvAnarasya
cetIhAgnirjyotizA jyotizmAnrukBo varcasA varcasvAnitIha viSvAvatIByAM viSvaM hi
Srotram



7.5.2.[13]

aTa puruzaSIrzamudgfhRAti . mahayatyevEnadetatsahasradA asi sahasrAya tveti
sarvaM vE sahasraM sarvasya dAtAsi sarvasmE tvetyetat



7.5.2.[14]

aTEnAnupadaDAti . puruzaM praTamaM puruzaM tadvIryeRAptvA daDAti maDye
puruzamaBita itarAnpaSUnpuruzaM tatpaSUnAM maDyato'ttAraM daDAti
tasmAtpuruza eva paSUnAM maDyato'ttA



7.5.2.[15]

aSvaM cAviM cottarata . etasyAM taddiSyetO paSU daDAti tasmAdetasyAM diSyetO paSU
BUyizWO



7.5.2.[16]

gAM cAjaM ca dakziRata . etasyAM taddiSyetO paSU daDAti tasmAdetasyAM diSyetO
paSU BUyizWO



7.5.2.[17]

payasi puruzamupadaDAti . paSavo vE payo yajamAnaM tatpaSuzu
pratizWApayatyAdityaM garBaM payasA samaNgDItyAdityo vA eza garBo
yatpuruzastaM payasA samaNgDItyetatsahasrasya pratimAM viSvarUpamiti puruzo vE
sahasrasya pratimA puruzasya hyeva sahasraM Bavati parivfNgDi harasA
mABimaMsTA iti paryenaM vfNgDyarcizA mEnaM hiMsIrityetacatAyuzaM kfRuhi
cIyamAna iti puruzaM tatpaSUnAM SatAyuM karoti tasmAtpuruza eva paSUnAM SatAyuH



7.5.2.[18]

aTottarato'Svam . vAtasya jUtimiti vAtasya vA eza jUtiryadaSvo varuRasya nABimiti
vAruRo hyaSvo'SvaM jajYAnaM sarirasya maDya ityApo vE sariramapsujA u vA aSvaH
SiSuM nadInAM harimadribuDnamiti girirvA adrirgiribuDnA u vA Apo'gne mA hiMsIH
parame vyomannitIme vE lokAH paramaM vyomEzu lokezvenaM mA hiMsIrityetat



7.5.2.[19]

aTa dakziRato gAm . ajasramindumaruzamiti somo vA induH sa hEza somo'jasro
yadgOrBuraRyumiti BartAramityetadagnimIqe pUrvacittiM namoBirityAgneyo vE
gOH pUrvacittimitimiti prAYcaM hyagnimudDaranti prAYcamupacaranti sa
parvaBirftuSaH kalpamAna iti yadvA eza cIyate tadeza parvaBirftuSaH kalpate gAm
mA hiMsIraditiM virAjamiti virAqvE gOrannaM vE virAqannamu gOH


7.5.2.[20]

aTottarato'vim . varUtrIM tvazwurvaruRasya nABimiti vAruRI ca hi tvAzwrI cAviraviM
jajYAnAM rajasaH parasmAditi SrotraM vE paraM rajo diSo vE SrotraM paraM rajo
mahIM sAhasrImasurasya mAyAmiti mahatIM sAhasrImasurasya mAyAmityetadagne mA
hiMsIH parame vyomannitIme vE lokAH paramaM vyomEzu lokezvenaM mA
hiMsIrityetat



7.5.2.[21]

aTa dakziRato'jam . yo agniragneraDyajAyatetyagnirvA ezo'gneraDyajAyata
SokAtpfTivyA u ta vA divasparIti yadvE prajApateH SokAdajAyata taddivaSca pfTivyE
ca SokAdajAyata yena prajA viSvakarmA jajAneti vAgvA ajo vAco vE prajA viSvakarmA
jajAna tamagne heqaH pari te vfRaktviti yaTEva yajustaTA banDuH



7.5.2.[22]

ta ete paSavaH . tAnnAnopadaDAti nAnA sAdayati nAnA sUdadohasADivadati nAnA hyete
paSavaH



7.5.2.[23]

aTa puruzaSIrzamaBijuhoti . AhutirvE yajYaH puruzaM tatpaSUnAM yajYiyaM karoti
tasmAtpuruza eva paSUnAM yajate



7.5.2.[24]

yadvevEnadaBijuhoti . SIrzaMstadvIryaM daDAtyAjyena juhoti vajro vA AjyaM vIryaM
vE vajro vIryamevAsminnetaddaDAti svAhAkAreRa vfzA vE svAhAkAro vIryaM vE
vfzA vIryamevAsminnetaddaDAti prizwuBA vajro vE trizwubvIryaM vE vajro
vIryaM trizwubvIryeREvAsminnetadvIryaM daDAti



7.5.2.[25]

sa vA arDarcamanudrutya svAhAkaroti . asTi vA fgidaM tacIrzakapAlaM vihApya
yadidamantarataH SIrzRo vIryaM tadasmindaDAti



7.5.2.[26]

aTottaramarDarcamanudrutya svAhAkaroti . idaM tacIrzakapAlaM saMDAya
yadidamuparizwAcIrzRo vIryaM tadasmindaDAti


7.5.2.[27]

citraM devAnAmudagAdanIkamiti . asO vA Aditya eza puruzastadetaccitraM
devAnAmudetyanIkaM cakzurmitrasya varuRasyAgnerityuBayezAM
hEtaddevamanuzyARAM cakzurAprA dyAvApfTivI antarikzamityudyanvA eza
imAMlokAnApUrayati sUrya AtmA jagatastasTuzaScetyeza hyasya sarvasyAtmA yacca
jagadyacca tizWati



7.5.2.[28]

aTotsargErupatizWata . etadvE yatrEtAnprajApatiH paSUnAlipsata ta AlipsyamAnA
aSocaMstezAmetErutsargEH Sucam
pApmAnamapAhaMstaTEvEzAmayametadetErutsargEH SucaM pApmAnamapahanti



7.5.2.[29]

tadDEke . yaMyameva paSumupadaDati . tasyAtasya Sucamutsfjanti necucam
pApmAnamaByupadaDAmahA iti te ha te SucaM pApmAnamaByupadaDati yAM hi
pUrvasya Sucamutsfjanti tAmuttareRa sahopadaDati



7.5.2.[30]

viparikrAmamu hEka upatizWante . UrDvAM SucamutsfjAma iti te ha te Sucam
pApmAnamanUdyantyUrDvo hyetena karmaREtyUrDvAmu Sucamutsfjanti



7.5.2.[31]

bAhyenEvAgnimutsfjet . ime vE lokA ezo'gnireByastallokeByo bahirDA SucaM
daDAti bahirvedIyaM vE vedirasyE tadbahirDA SucaM daDAtyudaNtizWannetasyAM
ha diSyete paSavastadyatrEte paSavastadevEzvetacucaM daDAti



7.5.2.[32]

puruzasya praTamamutsfjati . taM hi praTamamupadaDAtImaM mA
hiMsIrdvipAdaM paSumiti dvipAdvA eza paSuryatpuruzastaM mA
hiMsIrityetatsahasrAkzo meDAya cIyamAna iti hiraRyaSakalErvA eza sahasrAkzo
meDAyetyannAyetyetanmayuM paSuM meDamagne juzasveti kimpuruzo vE
mayuH kimpuruzamagne juzasvetyetattena cinvAnastanvo nizIdetyAtmA vE
tanUstena cinvAna AtmAnaM saMskuruzvetyetanmayuM te Sugfcatu yaM dvizmastaM te
Sugfcatviti tanmayO ca SucaM daDAti yaM ca dvezwi tasmiMSca



7.5.2.[33]
aTASvasya . imaM mA hiMsIrekaSaPaM paSumityekaSaPo vA eza paSuryadaSvastam
mA hiMsIrityetatkanikradaM vAjinaM vAjinezviti kanikrado vA eza vAjyu vAjinezu
gOramAraRyamanu te diSAmIti tadasmE gOramAraRyamanudiSati tena
cinvAnastanvo nizIdeti tena cinvAna AtmAnaM saMskuruzvetyetadgOraM te Sugfcatu
yaM dvizamastaM te Sugfcatviti tadgOre ca SucaM daDAti yaM ca dvezwi tasmiMSca



7.5.2.[34]

aTa goH . imaM sAhasraM SataDAramutmamiti sAhasro vA eza SataDAra utso
yadgOrvyacyamAnaM sarirasya maDya itIme vE lokAH sariramupajIvyamAnamezu
lokezvityetadvftaM duhAnAmaditiM janAyeti GftaM vA ezAditirjanAya duhe'gne mA
hiMsIH parame vyomannitIme vE lokAH paramaM vyomEzu lokezvenaM mA
hiMsIrityetadgavayamAraRyamanu te diSAmIti tadasmE gavayamAraRyamanudiSati
tena cinvAnastanvo nizIdeti tena cinvAna AtmAnaM saMskuruzvetyetadgavayaM te
Sugfcatu yaM dvizAstaM te Sugfcatviti tadgavaye ca SucaM daDAti yaM ca dvezwi
tasmiMSca



7.5.2.[35]

aTAveH . imamUrRAyumityUrRAvalimityetadvaruRasya nABimiti vAruRo hyavistvacam
paSUnAM dvipadAM catuzpadAmityuBayezAM hEza paSUnAM tvagdvipadAM ca
catuzpadAM ca tvazwuH prajAnAM praTamaM janitramityetadDa tvazwA praTamaM
rUpaM vicakArAgne mA hiMsIH parame vyomannitIme vE lokAH paramaM vyomEzu
lokezvenaM mA hiMsIrityetaduzwramAraRyamanu te diSAmIti tadasmA
uzwramAranyamanudiSati tena cinvAnastanvo nizIdeti tena cinvAna AtmAnaM
saMskurazvetyetaduzwraM te Sugfcatu yaM dvizmastaM te Sugfcatviti taduzwre ca
SucaM daDAti yaM ca dvezwi tasmiMSca



7.5.2.[36]

aTAjasya . ajo hyagnerajanizwa So kAditi yadvE prajApateH SokAdajAyata tadagneH
SokAdajAyata so apaSyajjanitAramagra iti prajApatirvE janitA so paSyatprajApatimagra
ityetattena devA devatAmagra Ayanniti vAgvA ajo vAco vE devA
devatAmagramAyaMstena rohamAyannupa meDyAsa iti svargo vE loko rohastena
svargaM lokamAyunnupa meDyAsa ityetacaraBamAraRyamanu te diSAmIti tadasmE
SaraBamAraRyamanudiSati tena cinvAnastanvo nizIdeti tena cinvAna AtmAnaM
saMskuruzvetyetacaraBaM te Sugfcatu yaM dvizmastaM te Sugfcatviti tacaraBe ca
SucaM daDAti yaM ca dvezwi tasmiMSca



7.5.2.[37]

tadAhuH . yAM vE tatprajApatiretezAM paSUnAM SucaM pApmAnamapAhaMsta ete paYca
paSavo'BavaMsta eta utkrAntameDA ameDyA ayajYiyAstezAM brAhmaRo
nASnIyAttAnetasyAM diSi daDAti tasmAdetasyAM diSi parjanyo na varzuko yatrEte
Bavanti


7.5.2.[38]

pratyetyAgnimupatizWate . etadvA etadayaTAyaTaM karoti yadagnO sAmicite
bahirvedyeti tasmA evEtannihnute'hiMsAyA AgneyyAgnaya evEtannihnute gAyatryA
gAyatryo'gniryAvAnagniryAvatyasya mAtrA tAvatEvAsmA etannihnute'niruktayA sarvaM
vA aniruktaM sarveREvAsmA etannihnute yavizwavatyEtadDAsya priyaM DAma
yadyavizWa iti yadvE jAta idaM sarvamayuvata tasmAdyavizWaH



7.5.2.[39]

tvaM yavizWa dASuza iti . yajamAno vE dASvAnnfH pAhIti manuzyA vE naraH
SfRuDI gira iti SfRu na imAM stutimityetadrakzA tokamuta tmaneti prajA vE tokaM
rakza prajAM cAtmAnaM cetyetat



7.5.2.[40]

AruhyAgniM jaGanena svayamAtfRAM parItyApasyA upadaDAti . Apa etA yadapasyA
aTa vA eteByaH paSuBya Apa utkrAntA Bavanti tadyadapasyA
upadaDAtyezvevEtatpaSuzvapo daDAtyanantarhitAH paSuBya
upadaDAtyanantarhitAstatpaSuByo'po daDAti paYcapaYcopadaDAti paYca hyete
paSavaH sarvata upadaDAti sarvata evEzvetadapo daDAti



7.5.2.[41]

tadyAH paYcadaSa pUrvAH . tA apasyA vajro vA Apo vajraH paYcadaSastasmAMdyenApo
yantyapEva tatra pApmAnaM Gnanti vajro hEva tasyArDasya pApmAnamapahanti
tasmAdvarzatyaprAvfto vrajedayaM me vajraH pApmAnamapahanaditi



7.5.2.[42]

aTa yAH paYcottarAH . tAScandasyAH paSavo vE candAMsyannaM paSavo'nnamu
paSormAMsamaTa vA eteByaH paSuByo mAMsAnyutkrAntAni Bavanti tadyaccandasyA
upadaDAtyezvevEtatpaSuzu mAMsAni daDAtyanantarhitAH paSuBya
upadaDAtyanantarhitAni tatpaSuByo mAMsAni daDAtyantarA apasyA Bavanti
bAhyAScandasyA antarA hyApo bAhyAni mAMsAni



7.5.2.[43]

tadAhuH . yadimA Apa etAni mAMsAnyaTa kva tvakvva lometyannaM vAva
paSostvagannaM loma tadyaccandasyA upadaDAti sEva paSostvaktallomATo
yAnyamUnyuKAyAmajalomAni tAni lomAni bAhyoKA BavatyantarARi paSuSIrzARi
bAhyAni hi lomAnyantara AtmA yadItareRa yadItareReti ha smAha SARqilyaH sarvAneva
vayaM kftsnAnpaSUntsaMskurma iti


7.5.2.[44]

yadvevApasyA apadaDAti . prajApatervisrastAdApa
AyaMstAsvitAsvaviSadyadaviSattasmAdviMSatistA asyANguliByo'Dyasravannanto vA
aNgulayo'ntata evAsmAttA Apa Ayan



7.5.2.[45]

sa yaH sa prajApatirvyasraMsata . ayameva sa yo'yamagniScIyate'Ta yA asmAttA Apa
AyannetAstA apasyAstadyadetA upadaDAti yA evAsmAttA Apa AyaMstA
asminnetatpratidaDAti tasmAdetA atropadaDAti



7.5.2.[46]

apAM tvemantsAdayAmIti . vAyurvA apAmema yadA hyevEza itaScetaSca vAtyaTApo
yanti vAyO tAM sAdayati



7.5.2.[47]

apAM tvodmantsAdayAmIti . ozaDayo vA apAmodma yatra hyApa undantyastizWanti
tadozaDayo jAyanta ozaDizu tAM sAdayati



7.5.2.[48]

apAM tvA BasmantsAdayAmIti . aBraM vA apAM BasmABre tAM sAdayati



7.5.2.[49]

apAM tvA jyotizi sAdayAmIti . vidyudvA apAM jyotirvidyuti tAM sAdayati



7.5.2.[50]

apAM tvAyane sAdayAmIti . iyaM vA apAmayanamasyAM hyApo yantyasyAM tAM sAdayati
tadyA asyEteByo rUpeBya Apa AyaMstA asminnetatpratidaDAtyaTo
etAnyevAsminnetadrUpARi daDAti



7.5.2.[51]

arRave tvA sadane sAdayAmIti . prARo vA arRavaH prARe tAM sAdayati


7.5.2.[52]

samudre tvA sadane sAdayAmIti . mano vE samudrA manaso vE samudrAdvAcABryA
devAstriyIM vidyAM niraKanaMstadeza Sloko'Byukto ye
samudrAnniraKanandevAstIkzRABiraBriBiH sudevo adya tadvidyAdyatra
nirvapaRaM daDuriti manaH samudro vAktIkzRABristrayI vidyA nirvapaRametadeza
Sloko'Byukto manasi tAM sAdayati



7.5.2.[53]

sarire tvA sadane sAdayAmIti . vAgvE sariraM vAci tAM sAdayati



7.5.2.[54]

apAM tvA kzaye sAdayAmIti . cakzurvA apAM kzayastatra hi sarvadEvApaH kziyanti
cakzuzi tAM sAdayati



7.5.2.[55]

apAM tvA saDizi sAdayAmIti . otraM vA apAM saDiH Srotre tAM sAdayati tadyA
asyEteByo rUpeByo Apa AyaMstA asminnetatpratidaDAtyaTo
etAnyevAsminnetadrUpARi daDAti



7.5.2.[56]

apAM tvA sadane sAdayAmIti . dyOrvA apAM sadanaM divi hyApaH sannA divi tAM
sAdayati



7.5.2.[57]

apAM tvA saDasTe sAdayAmIti antarikzaM vA apAM saDasTamantarikze tAM sAdayati



7.5.2.[58]

apAM tvA yonO sAdayAmIti . samudro vA apAM yoniH samudre tAM sAdayati



7.5.2.[59]

apAM tvA purIze sAdayAmIti . sikatA vA apAM purIzaM sikatAsu tAM sAdayati


7.5.2.[60]

apAM tvA pATasi sAdayAmIti . annaM vA apAM pATo'nne tAM sAdayati tadyA
asyEteByo rUpeBya Apa AyaMstA asminnetatpratidaDAtyaTo
etAnyevAsminnetadrUpARi daDAti



7.5.2.[61]

gAyatreRa tvA candasA sAdayAmi . trEzwuBena tvA candasA sAdayAmi jAgatena tvA
candasA sAdayAmyAnuzwuBena tvA candasA sAdayAmi pANktena tvA candamA
sAdayAmIti tadyA asyEteByaScandoBya Apa AyaMstA asminnetatpratidaDAtyaTo
etAnyevAsminnetaccandAMsi daDAti



7.5.2.[62]

tA etA aNgulayaH . tAH . sarvata upadaDAti sarvato hImA aNgulayo
'ntezUpadaDAtyantezu hImA aNgulayaScaturDopadaDAti caturDA hImA aNgulayaH
paYcapaYcopadaDAti paYcapaYca hImA aNgulayo nAnopadaDAti nAnA hImA
aNgulayaH sakftsakftsAdayati samAnaM tatkaroti tasmAtsamAnasambanDanAH

8.1.1.[1]

prARaBfta upadaDAti . prARA vE prARaBftaH prARAnevEtadupadaDAti tAH
praTamAyAM citA upadaDAti pUrvArDa ezo'gneryatpraTamA citiH
purastAttatprARAndaDAti tasmAdime purastAtprARAH



8.1.1.[2]

tA daSadaSopadaDAti . daSa vE prARA yadu vA api bahu kftvo daSadaSa daSEva
tftpaYca kftvo daSadaSopadaDAti paYca vA etAnpaSUnupadaDAti daSadaSa vA
ekEkasminpaSO prARAstadezu sarvezu prARAndaDAtyanantarhitAH paSuBya
upadaDAtyanantarhitAMstatpaSuByaH prARAndaDAti sarvata upadaDAti sarvata
evEzvetatprARAndaDAti



8.1.1.[3]

yadveva prARaBfta upadaDAti . prajApatervisrastAtprARA udakrAmandevatA BUtvA
tAnabravIdupa meta prati ma etadDatta yena me yUyamudakramizweti sa vE
tadannaM sfjasva yatte vayaM paSyanta upavasAmeti te vA uBaye sfjAmahA iti taTeti
te prARASca prajApatiScEtadannamasfjantEtAH prARaBftaH



8.1.1.[4]

sa purastAdupadaDAti . ayaM puro Buva ityagnirvE purastadyattamAha pura iti
prAYcaM hyagnimudDaranti prAYcamupacarantyaTa yadBuva ityAhAgnirvE Buvo
'gnerhIdaM sarvaM Bavati prARo hAgnirBUtvA purastAttasTO tadeva
tadrUpamupadaDAti



8.1.1.[5]

tasya prARo BOvAyana iti . prARaM tasmAdrUpAdagnerniramimIta vasantaH prARAyana
iti vasantamftuM prARAnniramimIta gAyatrI vAsantIti gAyatrIM cando
vasantAdftorniramimIta gAyatryE gAyatramiti gAyatryE candaso gAyatraM sAma
niramimIta gAyatrAdupAMSuriti gAyatrAtsAmna upAMSuM grahaM
niramimItopAMSostrivfdityupAMSorgrahAttrivftaM stomaM niramimIta trivfto
raTantaramiti trivfta stomAdraTantaraM pfzWaM niramimIta


8.1.1.[6]

vasizWa fziriti . prARo vE vasizWa fziryadvE nu SrezWastena vasizWo'To
yadvastftamo vasati teno eva vasizWaH prajApatigfhItayA tvayeti prajApatisfzwayA
tvayetyetatprARaM gfhRAmi prajABya iti prARaM purastAtprApAdayata nAnopadaDAti
ye nAnAkAmAH prARe tAMstaddaDAti sakftsAdayatyekaM tatprARaM karotyaTa yannAnA
sAdayetprARaM ha vicindyAtsEzA trivfdizwakA yajuH sAdanaM
sUdadohAstattrivfttrivfdagniryAvAnagniryAvatyasya mAtrA tAvattatkftvopadaDAti



8.1.1.[7]

aTa dakziRataH . ayaM dakziRA viSvakarmetyayaM vE vAyurviSvakarmA yo'yam
pavata eza hIdaM sarvaM karoti tadyattamAha dakziReti tasmAdeza dakziREva
BUyizWaM vAti mano ha vAyurBUtvA dakziRatastasTO tadeva tadrUpamupadaDAti



8.1.1.[8]

tasya mano vESvakarmaRamiti . manastasmAdrUpAdvAyorniramimIta grIzmo mAnasa
iti grIzmamftuM manaso niramimIta trizwubgrEzmIti trizwuBaM cando
grIzmAdftorniramimIta trizwuBaH svAramiti trizwuBaScandasaH svAraM sAma
niramimIta svArAdantaryAma iti svArAtsAmno'ntaryAmaM grahaM
niramimItAntaryAmAtpaYcadaSa ityantaryAmAdgrahAtpaYcadaSaM stomaM niramimIta
paYcadaSAdbfhaditi paYcadaSAtstomAdbfhatpfzWaM niramimIta



8.1.1.[9]

BaradvAja fziriti . mano vE BaradvAja fzirannaM vAjo yo vE mano biBarti so
'nnaM vAjaM Barati tasmAnmano BaradvAja fziH prajApatigfhItayA tvayeti
prajApatisfzwayA tvayetyetanmano gfhRAmi prajABya iti mano dakziRataH
prApAdayata nAnopadaDAti ye nAnAkAmA manasi tAMstaddaDAti sakftsAdayatyekaM
tanmanaH karotyaTa yannAnA sAdayenmano ha vicindyAtsEzA trivfdizwakA tasyokto
banDuH



8.1.2.[1]

aTa paScAt . ayaM paScAdviSvavyacA ityasO vA Adityo viSvavyacA yadA hyevEza
udetyaTedaM sarvaM vyaco Bavati tadyattamAha paScAditi tasmAdetam
pratyaYcameva yantaM paSyanti cakzurhAdityo BUtvA paScAttasTO tadeva
tadrUpamupadaDAti



8.1.2.[2]

tasya cakzurvESvavyacasamiti . cakzustasmAdrUpAdAdityAnniramimIta
varzAScAkzuzya iti varzA ftuM cakzuzo niramimIta jagatI vArzIti jagatIM cando
varzABya ftorniramimIta jagatyA fkzamamiti jagatyE candasa fkzamaM sAma
niramimIta'rkzamAcukra ityfkzamAtsAmnaH SukraM grahaM niramimIta
SukrAtsaptadaSa iti SukrAdgrahAtsaptadaSaM stomaM niramimIta
saptadaSAdvErUpamiti saptadaSAtstomAdvErUpaM pfzWaM niramimIta



8.1.2.[3]

jamadagnirfziriti . cakzurvE jamadagnirfziryadenena jagatpaSyatyaTo manute
tasmAccakzurjamadagnirfziH prajApatigfhItayA tvayeti prajApatisfzwayA
tvayetyetaccakzurgfhRAmi prajABya iti cakzuH paScAtprApAdayata nAnopadaDAti ye
nAnAkAmAScakzuzi tAMstaddaDAti sakftsAdayatyekaM taccakzuH karotyaTa yannAnA
sAdayeccakzurha vicindyAtsEzA trivfdizwakA tasyokto banDuH



8.1.2.[4]

aTottarataH . idamuttarAtsvariti diSo vA uttarAttadyattA AhottarAdityuttarA
hyasmAtsarvasmAddiSo'Ta yatsvarityAha svargo hi loko diSaH SrotraM ha diSo
BUtvottaratastasTO tadeva tadrUpamupadaDAti



8.1.2.[5]

tasya SrotraM sOvamiti . SrotraM tasmAdrUpAddigByo niramimIta SaracrOtrIti
SaradamftuM SrotrAnniramimItAnuzwupSAradItyanuzwuBaM candaH Sarada
ftorniramimItAnuzwuBa EqamityanuzwuBaScandasa EqaM sAma
niramimItEqAnmanTItyEqAtsAmno manTinaM grahaM niramimIta manTina
ekaviMSa iti manTino grahAdekaviMSaM stomaM
niramimItEkaviMSAdvErAjamityekaviMSAtstomAdvErAjaM pfzWaM niramimIta



8.1.2.[6]

viSvAmitra fziriti . SrotraM vE viSvAmitra fziryadenena sarvataH SfRotyaTo yadasmE
sarvato mitraM Bavati tasmAcrotraM viSvAmitra fziH prajApatigfhItayA tvayeti
prajApatisfzwayA tvayetyetacrotraM gfhRAmi prajABya iti SrotramuttarataH
prApAdayata nAnopadaDAti ye nAnAkAmAH Srotre tAMstaddaDAti sakftsAdayatyekaM
tacrotraM karotyaTa yannAnA sAdayecrotraM ha vicindyAtsEzA trivfdizwakA tasyokto
banDuH



8.1.2.[7]

aTa maDye . iyamupari matiriti candramA vA upari tadyattamAhoparotyupari hi
candramA aTa yanmatirityAha vAgvE matirvAcA hIdaM sarvaM manute vAgGa
candramA BUtvoparizwAttasTO tadeva tadrUpamupadaDAti


8.1.2.[8]

tasyE vANnAtyeti . vAcaM tasmAdrUpAccandramaso niramimIta hemanto vAcya iti
hemantamftuM vAco niramimIta paNktirhEmantIti paNktiM cando
hemantAdftorniramimIta paNktyE niDanavaditi paNktyE candaso niDanavatsAma
niramimIta niDanavata AgrayaRa iti niDanavataH sAmna AgrayaRaM grahaM
niramimItAgrayaRAttriRavatrayastriMSAvityAgrayaRAdgrahAttriRavatrayastriMSO stomO
niramimIta triRavatrayastriMSAByAM SAkvararEvate iti triRavatrayastriMSAByAM
stomAByAM SAkvararEvate pfzWe niramimIta



8.1.2.[9]

viSvakarma fziriti . vAgvE viSvakarma'rzirvAcA hIdaM sarvaM kftaM
tasmAdvAgviSvakarma'rziH prajApatigfhItayA tvayeti prajApatisfzwayA
tvayetyetadvAcaM gfhRAmi prajABya iti vAcamuparizwAtprApAdayata nAnopadaDAti ye
nAnAkAmA vAci tAMstaddaDAti sakftsAdayatyekAM tadvAcaM karotyaTa yannAnA
sAdayedvAcaM ha vicindyAtsEzA trivfdizwakA tasyokto banDuH



8.1.2.[10]

etadvE tadannam . yattatprARASca prajApatiScAsfjantEtAvAnvE sarvo yajYo yajYa u
devAnAmannam



8.1.2.[11]

tA daSadSopadaDAti . daSAkzarA virAqvirAqu kftsnamannaM
sarvamevAsminnetatkftsnamannaM daDAti sarvata upadaDAti sarvata
evAsminnetatkftsnamannaM daDAti tA hEtA virAja etAnprARAnbiBrati
yatprARAnbiBrati tasmAtprARaBftaH



8.1.3.[1]

tadAhuH . kiM prARAH kiM prARaBfta iti prARA eva prARA aNgAni prARaBfntyaNgAni
hi
prARAnbiBrati prARAstveva prARA annaM prARaBfdannaM hi prARAnbiBarti



8.1.3.[2]

tadAhuH . kaTamasyEtAH sarvAH prAjApatyA BavantIti yadeva sarvAsvAha
prajApatigfhItayA tvayetyevamu hAsyEtAH sarvAH prAjApatyA Bavanti



8.1.3.[3]

tadAhuH . yadgrahAya gfhItAya stuvate'Ta SaMsatyaTa
kasmAtpurastAdgrahARAmfcaSca sAmAni copadaDAtIti saMsTA vE karmaRo
'nvIkzitavya'rcA vE pratipadA graho gfhyata fci sAma gIyate
tadasyEtadyatpurastAdgrahARAmfcaSca sAmAni copadaDAtyaTa
yaduparizwAdgrahARAM stutaSastre BavatastadvasyEtadyaduparizwAdgrahARAM
stomAMSca pfzWAni copadaDAti



8.1.3.[4]

tadAhuH . yadetattrayaM saha kriyate graha stotraM SastramaTAtra grahaM cEva
stotraM copadaDAti kaTamasyAtrApi SasramupahitaM yadvAva stotraM tacastraM yAsu
hyeva stuvate tA u evAnuSaMsatyevamu hAsyAtrApi SastramupahitaM Bavati



8.1.3.[5]

tadAhuH . yadyaTA pituH putramevaM trIRi praTamAnyAhATa kasmAdfkzAmayoH
saMkrAmatIti sAma vA fcaH patistadyattatrApi yaTA pituH putramevaM brUyAdyaTA
patiM santaM putraM brUyAttAdfktattasmAdfkzAmayoH saMkrAmati kasmAdu triH
saMtanotIti pitaraM putraM pOtraM tAMstatsaMtanoti tasmAdu teBya eka eva dadAti



8.1.3.[6]

tadyAH purastAdupadaDAti . tAH prARaBfto'Ta yAH paScAttAScakzurBftastA
apAnaBfto'Ta yA dakziRatastA manoBftastA u vyAnaBfto'Ta yA uttaratastAH
SrotraBftastA udAnaBfto'Ta yA maDye tA vAgBftastA u samAnaBftaH



8.1.3.[7]

tadu ha carakADvaryavaH . anyA evApAnaBfto vyAnaBfta udAnaBftaH
samAnaBftaScakzurBfto manoBftaH SrotraBfto vAgBfta ityupadaDati na taTA
kuryAdatyahEva rocayantyatro evEtAni sarvARi rUpARyupaDIyante



8.1.3.[8]

sa vE purastAdupaDAya paScAdupadaDAti . prARo hApAno BUtvANgulyagreBya iti
saMcaratyapAna u ha prARo BUtvANgulyagreBya iti saMcarati tadyatpurastAdupaDAya
paScAdupadaDAtyenAvevEtatprARO saMtanoti saMdaDAti tasmAdetO prARO saMtatO
saMhitO



8.1.3.[9]

aTa dakziRata upaDAyottarata upadaDAti . vyAno hodAno BUtvANgulyagreBya iti
saMcaratyudAna u ha vyAno BUtvANgulyagreBya iti saMcarati tadyaddakziRata
upaDAyottarata upadaDAtyetAvevEtatprARO saMtanoti saMdaDAti tasmAdetO prARO
saMtatO saMhitO



8.1.3.[10]

aTa yA maDya upadaDAti . sa prARastA retaHsicorvelayopadaDAti pfzwayo vE
retaHsicO maDyamu pfzwayo maDyata evAsminnetatprARaM daDAti sarvata
upadaDAti sarvata evAsminnetatprARaM daDAtyaTo evaM hEza gudaH prARaH
samantaM nABiM paryakno nUcISca tiraScIScopadaDAti tasmAdime'nvaYcaSca
tiryaYcaScAtmanprARAH saMspfzwA upadaDAti prARAnevEtatsaMtanoti saMdaDAti
tasmAdime prARAH saMtatAH saMhitAH



8.1.4.[1]

tA hEke puruzamupArpyopadaDati . eza vE prARastametA biBrati yatprARam
biBrati tasmAtprARaBfta iti na taTA kuryAdezo'hEva prARo ya eza hiraRmayaH
puruzastasya tvayamAtmA yAvadidamaByayamagnirvihitastadyadDAsyEtA aNga
nABiprApnuyuH prARo hAsya tadaNgaM nABiprApnuyAdyadu vE prARo'NgaM
nABiprApnoti Suzyati vA vE tanmlAyati vA tasmAdenAH
pariSritsvevopArpyopadaDyAdaTa yA maDya upadaDAti tABirasyEza AtmA
pUrRastA u evEtasmAdanantarhitAH



8.1.4.[2]

tadAhuH . yadayaM puro Buvo'yaM dakziRA viSvakarmAyaM paScAdviSvavyacA
idamuttarAtsvariyamupari matiriti samprati diSo'ByanUcyante'Ta kasmAdenA
akzRayAdeSezUpadaDAtIti prARA vE prARaBftastA yatsamprati diSa
upadaDyAtprAgapaM hEvAyaM prARaH saMcaredaTa yadenA evamaByanUktAH
satIrakzRayAdeSezUpadaDAti tasmAdayaM prAgapaM prARaH sannakzRayA
sarvARyaNgAni sarvamAtmAnamanusaMcarati



8.1.4.[3]

sa eza paSuryadagniH . so'trEva sarvaH kftsnaH saMskftastasya yAH
purastAdupadaDAti tO bAhU aTa yAH paScAtte sakTyAvaTa yA maDya upadaDAti
sa AtmA tA retaHsicorvelayopadaDAti pfzwayo vE retaHsicO maDyamu pfzwayo
maDyato hyayamAtmA sarvata upadaDAti sarvato hyayamAtmA



8.1.4.[4]

tadAhuH . yatpUrvezu gaRezvekEkaM stomamekEkaM pfzWamupadaDAtyaTa
kasmAdatra dvO stomO dve pfzWe upadaDAtItyAtmA vA asyEza AtmAnaM
tadaNgAnAM jyezWaM varizWaM vIryavattamaM karoti tasmAdayamAtmANgAnAM
jyezWo varizWo vIryavattamaH


8.1.4.[5]

tadAhuH . kaTamasyEzo'gniH sarvaH kftsna izwakAyAmizwakAyAM saMskfto BavatIti
majjA yajurasTIzwakA mAMsaM sAdanaM tvakzUdadohA loma purIzasya yajurannam
purIzamevamu hAsyEzo'gniH sarvaH kftsna izwakAyAmizwakAyAM saMskfto Bavati



8.1.4.[6]

sa eza sArvAyuzo'gniH . sa yo hEtamevaM sArvAyuzamagniM veda sarvaM hEvAyureti



8.1.4.[7]

aTAtaH samaYcanaprasAraRasyEva . saMcitaM hEke
samaYcanaprasAraRenetyaBimfSanti paSureza yadagniryadA vE paSuraNgAni saM
cAYcati pra ca sArayatyaTa sa tErvIryaM karoti



8.1.4.[8]

saMvatsaro'si parivatsaro'si . idAvatsaro'sIdvatsaro'si vatsaro'si uzasaste
kalpantAmahorAtrAste kalpantAmarDamAsAste kalpantAM mAsAste kalpantAmftavaste
kalpantAM saMvatsaraste kalpatAM pretyA etyE saM cAYca pra ca sAraya suparRAcidasi
tayA devatayANgirasvadDruvaH sIdeti



8.1.4.[9]

api ha smAha SAwyAyaniH . sPowatorhEkaH pakzayorupaSuSrAvEtenABimfzwasya
tasmAdenametenAByeva mfSediti



8.1.4.[10]

aTa ha smAha svarhinnAgnajitaH . nagnajidvA gAnDAraH prARo vE
samaYcanaprasAraRaM yasminvA aNge prARo Bavati tatsaM cAYcati pra ca sArayati
saMcitamevEnaM bahizwAdaByanyAttadasminprARaM samaYcanaprasAraRaM daDAti
taTA saM cAYcati pra ca sArayatIti tadahEva samaYcanaprasAraRaM yatsa taduvAca
rAjanyabanDuriva tveva taduvAca yannu SataM kftvo'To sahasram
bahizwAdaByanyurna vE tasmiMste prARaM daDyuryo vA AtmanprARaH sa eva
prARastadyatprARaBfta upadaDAti tadasminprARaM samaYcanaprasAraRaM daDAti
taTA saM cAYcati pra ca sArayatyaTa lokampfRe upadaDAtyasyAM sraktyAM tayorupari
banDuH purIzaM nivapati tasyopari banDuH



8.2.1.[1]

dvitIyAM citimupadaDAti . etadvE devAH praTamAM citiM citvA samArohannayaM vE
lokaH praTamA citirimameva tallokaM saMskftya samArohan



8.2.1.[2]

te'bruvan . cetayaDvamiti citimicateti vAva tadabruvannita UrDvamicateti te
cetayamAnA etAM dvitIyAM citimapaSyanyadUrDvaM pfTivyA
arvAcInamantarikzAttezAmeza loko'Druva ivApratizWita iva manasyAsIt



8.2.1.[3]

te'SvinAvabruvan . yuvaM vE brahmARO BizajO sTo yuvaM na imAM dvitIyAM
citimupaDattamiti kiM nO tato BavizyatIti yuvameva no'syA agnicityAyA aDvaryU
BavizyaTa iti taTeti teBya etAmaSvinO dvitIyAM citimupADattAM
tasmAdAhuraSvinAveva devAnAmaDvaryU iti



8.2.1.[4]

sa upadaDAti . DruvakzitirDruvayonirDruvAsIti yadvE sTiraM yatpratizWitaM
tadDruvamaTa vA ezAmeza loko'Druva ivApratizWita iva
manasyAsIttamevEtatsTiraM DruvaM kftvA pratyaDattAM DruvaM yonimAsIda
sADuyeti sTiraM yonimAsIda sADuyetyetaduKyasya ketuM praTamaM juzARetyayaM
vA agniruKyastasyEza praTamaH keturyatpraTamA citistaM
juzARetyetadaSvinADvaryU sAdayatAmiha tvetyaSvinO hyaDvaryU upADattAm



8.2.1.[5]

kulAyinI GftavatI puraMDiriti . kulAyamiva vE dvitIyA citiH syone sIda sadane
pfTivyA iti pfTivI vE praTamA citistasyE Sive syone sIda sadana ityetadaBi tvA
rudrA vasavo gfRantvityetAstvAM devatA aBigfRantvityetadimA brahma pIpihi
sOBagAyetImA brahmAva sOBagAyetyetadaSvinADvaryU sAdayatAmiha tvetyaSvinO
hyaDvaryU upADattAm



8.2.1.[6]

svErdakzErdakzapiteha sIdeti . svena vIryeReha sIdetyetaddevAnAM sanne bfhate
raRAyeti devAnAM sumnAya mahate raRAyetyetatpitevEDi sUnava A suSeveti yaTA pitA
putrAya syonaH suSeva evaM suSevEDItyetatsvAveSA tanvA saMviSAsvetyAtmA vE tanUH
svAveSenAtmanA saMviSasvetyetadaSvinADvaryU sAdayatAmiha tvetyaSvinO
hyaDvaryU upADattAm



8.2.1.[7]

pfTivyAH purIzamasIti . pfTivI vE praTamA citistasyA etatpurIzamiva
yaddvitIyApso nAmeti raso nAmetyetattAM tvA viSve aBigfRantu devA iti tAM tvA sarve
'BigfRantu devA ityetatstomapfzWA GftavatIha sIdeti yAntstomAnasyAM taMsyamAno
Bavati tErezA stomapfzWA prajAvadasme draviRAyajasveti prajAvadasme
draviRamAyajasvetyetadaSvinADvaryU sAdayatAmiha tvetyaSvinO hyaDvaryU
upADattAm



8.2.1.[8]

tA etA diSaH . tA retaHsicorvelayopadaDAtIme vE retaHsicAvanayostaddiSo daDAti
tasmAdanayordiSaH sarvata upadaDAti sarvatastaddiSo daDAti tasmAtsarvato diSaH
sarvataH samIcIH sarvatastatsamIcIrdiSo daDAti tasmAtsarvataH samIcyo diSastA
nAnopadaDAti nAnA sAdayati nAnA sUdadohasA'Divadati nAnA hi diSaH



8.2.1.[9]

aTa paYcamIM diSyAmupadaDAti . UrDvA ha sA dikzA yA sorDvA digasO sa Adityo
'mumevEtadAdityamupadaDAti tAmantareRa dakziRAM diSyAmupadaDAtyamuM
tadAdityamantareRa dakziRAM diSaM daDAti tasmAdezo'ntareRa dakziRAM diSameti



8.2.1.[10]

adityAstvA pfzWe sAdayAmIti . iyaM vA aditirasyAmevEnametatpratizWAyAm
pratizWApayatyantarikzasya DartrIM vizwamBanIM diSAmaDipatnIm
BuvanAnAmityantarikzasya hyeza DartA vizwamBano
diSAmaDipatirBuvanAnAmUrmirdrapso apAmasIti raso vA UrmirviSvakarmA ta fziriti
prajApatirvE viSvakarmA prajApatisfzwAsItyetadaSvinADvaryU sAdayatAmiha
tvetyaSvinO hyaDvaryU upADattAm



8.2.1.[11]

yadvevEtA ASvinIrupadaDAti . prajApatiM visrastaM devatA AdAya vyudakrAmaMstasya
yadUrDvaM pratizWAyA avAcInaM maDyAttadasyASvinAvAdAyotkramyAtizWatAm



8.2.1.[12]

tAvabravIt . upa metaM prati ma etadDattaM yena me yuvamuda !kramizwamiti kiM
nO tato BavizyatIti yuvaddevatyameva ma etadAtmano BavizyatIti taTeti
tadasminnetadaSvinO pratyaDattAm



8.2.1.[13]

tadyA etAH paYcASvinyaH . etadasya tadAtmanastadyadetA atropadaDAti yadevAsyEtA
AtmanastadasminnetatpratidaDAti tasmAdetA atropadaDAti



8.2.1.[14]

DruvakzitirDruvayonirDruvAsIti . yadvE sTiraM yatpratizWitaM tadDruvamaTa
vA asyEtadasTiramivADruvamivAtmana AsIttadevEtatsTiraM DruvaM kftvA
pratyaDattAm



8.2.1.[15]

kulAyinI GftavatI puraMDiriti . kulAyamiva vA asyEtadAtmanaH
svErdakzErdakzapiteha sIdetyadakzayatAmevAsyEtadAtmanaH pfTivyAH
purIzamasIti purIzasaMhitamiva vA asyEtadAtmano retaHsicorvelayA pfzwayo vE
retaHsicO pfzwisAcayamiva vA asyEtadAtmanaH sarvata upadaDAti sarvato
hyasyEtadaSvinAvAtmanaH pratyaDattAm



8.2.1.[16]

aTa'rtavye upadaDAti . ftava ete yadftavye ftUnevEtadupadaDAti SukraSca SuciSca
grEzmAvftU iti nAmanI enayorete nAmaByAmevEne etadupadaDAti dve izwake
Bavato dvO hi mAsAvftuH sakftsAdayatyekaM tadftuM karoti



8.2.1.[17]

tadyadete atropadaDAti . saMvatsara ezo'gnirima u lokAH saMvatsarastasya
yadUrDvaM pfTivyA arvAcInamantarikzAttadasyEzA dvitIyAM citistadvasya grIzma
ftustadyadete atropadaDAti



8.2.1.[18]

yadvevEte atropadaDAti . prajApatirezo'gniH saMvatsara u prajApatistasya
yadUrDvaM pratizWAyA avAcInaM maDyAttadasyEzA dvitIyA citistadvasya grIzma
ftustadyadete atropadaDAti yadevAsyEte AtmanastadasminnetatpratidaDAti
tasmAdete atropadaDAti



8.2.2.[1]

aTa vESvadevIrupadaDAti . ezA vE sA dvItIyA citiryAmeByastadaSvinA upADattAM
tAmupaDAyedaM sarvamaBavatAM yadidaM kiM ca



8.2.2.[2]
te devA abruvan . aSvinO vA idaM sarvamaBUtAmupa tajjAnIta yaTA
vyamihApyasAmeti te'bruvaMScetayaDvamiti citimicateti vAva tadabruvaMstadicata
yaTA vayamihApyasAmeti te cetayamAnA etA izwakA apaSyanvESvadevIH



8.2.2.[3]

te'bruvan . aSvinO vA idaM
sarvamaBUtAmaSviByAmevASvinoScitimanUpadaDAmahA iti te
'SviByAmevASvinoScitimanUpAdaData tasmAdetAmASvinI citirityAcakzate
tasmAdyaTEva pUrvAsAmudarka evametAsAmiSviByAM hyevASvinoScitimanUpAdaData




8.2.2.[4]

yadveva vESvadevIrupadaDAti . ye vE te viSve devA etAM dvitIyAM citimapaSyanye ta
etena rasenopAyaMsta ete tAnevEtadupadaDAti tA etAH sarvAH prajAstA
retaHsicorvelayopadaDAtIme vE retaHsicAvanayostatprajA daDAti tasmAdanayoH
prajAH sarvata upadaDAti sarvatastatprajA daDAti tasmAtsarvataH prajA diSyA
anUpadaDAti dikzu tatprajA daDAti tasmAtsarvAsu dikzu prajAH



8.2.2.[5]

yadveva vESvadevIrupadaDAti . prajApatervisrastAtsarvAH prajA maDyata
udakrAmannetasyA aDi yonestA enametasminnAtmanaH pratihite prApadyanta



8.2.2.[6]

sa yaH sa prajApatirvyasraMsata . ayameva sa yo'yamagniScIyate'Ta yA asmAttAH prajA
maDyata udakrAmannetAstA vESvadevya izwakAstadyadetA upadaDAti yA evAsmAttAH
prajA maDyata udakrAmaMstA asminnetatprapAdayati retaHsicorvelayA pfzwayo vE
retaHsicO maDyamu pfzwayo maDyata evAsminnetAH prajAH prapAdayati sarvata
upadaDAti sarvata evAsminnetAH prajAH prapAdayati



8.2.2.[7]

yadveva vESvadevIrupadaDAti . etadvE prajApatiretasminnAtmanaH pratihite
'kAmayata prajAH sfjeya prajAyeyeti sa ftuBiradBiH prAREH saMvatsareRASviByAM
sayugBUtvEtAH prajAH prAjanayattaTEvEtadyajamAna etABirdevatABiH
sayugBUtvEtAH prajAH prajanayati tasmAdu sarvAsveva sajUHsajUrityanuvartate



8.2.2.[8]

sajUrftuBiriti . tadftUnprAjanayadftuBirvE sayugBUtvA
prAjanayatsajUrviDABirityApo vE viDA adBirhIdaM sarvaM vihitamadBirvE
sayugBUtvA prAjanayatsajUrdevEriti taddevAnprAjanayadyaddevA ityAcakzate
sajUrdevErvayonADEriti prARA vE devA vayonADAH prARErhIdaM sarvaM vayunaM
nadDamaTo candAMsi vE devA vayonADAScandoBirhIdaM sarvaM vayunaM
nadDaM prARErvE sayugBUtvA prAjanayadagnaye tvA vESvAnarAyeti saMvatsaro vA
agnirvESvAnaraH saMvatsareRa vE sayugBUtvA prAjanayadaSvinADvaryU sAdayatAmiha
tvetyaSviByAM vE sayugBUtvA prAjanayat



8.2.2.[9]

sajUrvasuBiriti dakziRataH . tadvasUnprAjanayatsajU rudrEriti
paScAttadrudrAnprAjanayatsajUrAdityErityuttaratastadAdityAnprAjanayatsajUrviSvErdeva
irityuparizwAttadviSvAndevAnprAjanayattA vE samAnapraBftayaH samAnodarkA nAnA
maDyatastA yatsamAnapraBftayaH samAnIBirhi devatABiH purastAccoparizwAcca
sayugBUtvA prAjanayadaTa yannAnA maDyato'nyAanyA hi prajA maDyataH
prAjanayat



8.2.3.[1]

aTa prARaBfta upadaDAti . etadvE devA abruvaMScetayaDvamiti citimicateti vAva
tadabruvaMste cetayamAnA vAyumeva
citimapaSyaMstAmasminnadaDustaTEvAsminnayametaddaDAti



8.2.3.[2]

prARaBfta upadaDAti . prARo vE vAyurvAyumevAsminnetaddaDAti
retaHsicorvelayeme vE retaHsicAvanayostadvAyuM daDAti tasmAdanayorvAyuH sarvata
upadaDAti sarvatastadvAyuM daDAti tasmAtsarvato vAyuH sarvataH samIcIH
sarvatastatsamyaYcaM vAyuM daDAti tasmAtsarvataH samyaNBUtvA sarvAByo digByo
vAti diSyA anUpadaDAti dikzu tadvAyuM daDAti tasmAtsarvAsu dikzu vAyuH



8.2.3.[3]

yadveva prARaBfta upadaDAti . AsvevEtatprajAsu prARAndaDAti tA anantarhitA
vESvadevIBya upadaDAtyanantarhitAMstatprajAByaH prARAndaDAti prARaM me
pAhyapAnaM me pAhi vyAnaM me pAhi cakzurma urvyA biBAhi SrotraM me
SlokayetyetAnevAsvetatkxptAnprARAndaDAti



8.2.3.[4]

aTApasyA upadaDAti . etadvE devA abruvaMScetayaDvamiti citimicateti vAva
tadabruvaMste cetayamAnA vfzwimeva
citimapaSyaMstAmasminnadaDustaTEvAsminnayametaddaDAti



8.2.3.[5]

apasyA upadaDAti . Apo vE vfzwirvfzwimevAsminnetaddaDAti retaHsicorvelayeme vE
retaHsicAvanayostadvfzwiM daDAti tasmAdanayorvarzati sarvata upadaDAti
sarvatastadvfzwiM daDAti tasmAtsarvato varzati sarvataH samIcIH sarvatastamIcIM
vfzwiM daDAti tasmAtsarvataH samyaNBUtvA sarvAByo digByo varzati vAyavyA
anUpadaDAti vAyO tadvfzwiM daDAti tasmAdyAM diSaM vAyureti tAM diSaM
vfzwiranveti



8.2.3.[6]

yadvevApasyA upadaDAti . ezvevEtatprARezvapo daDAti tA antarhitAH prARaBfdBya
upadaDAtyanantarhitAstatprAReByo'po daDAtyaTo annaM vA Apo'nantarhitaM
tatprAReByo'nnaM daDAtyapaH pinvOzaDIrjinva dvipAdava catuzpAtpAhi divo
vfzwimerayetyetA evEzvetatkxptA apo daDAti



8.2.3.[7]

aTa candasyA upadaDAti . etadvE devA abruvaMScetayaDvamiti citimicateti vAva
tadabruvaMste cetayamAnAH paSUneva
citimapaSyaMstAmasminnadaDustaTEvAsminnayametaddaDAti



8.2.3.[8]

candasyA upadaDAti . paSavo vE candAMsi paSUnevAsminnetaddaDAti sarvata
upadaDAti sarvatastatpaSUndaDAti tasmAtsarvataH paSavo'pasyA anUpadaDAtyapsu
tatpaSUnpratizWApayati tasmAdyadA varzatyaTa paSavaH pratitizWanti



8.2.3.[9]

yadveva candasyA upadaDAti . prajApatervisrastAtpaSava udakrAmaMScandAMsi BUtvA
tAngAyatrI cando BUtvA vayasApnottadyadgAyatryApnodetadDi canda ASizWaM sA
tadBUtvA prajApatiretAnpaSUnvayasApnot



8.2.3.[10]

mUrDA vaya iti . prajApatirvE mUrDA sa vayo'BavatprajApatiScanda iti
prajApatireva cando'Bavat



8.2.3.[11]

kzatraM vaya iti . prajApatirvE kzatraM sa vayo'BavanmayaMdaM canda iti yadvA
aniruktaM tanmayaMdamanirukto vE prajApatiH prajApatireva cando'Bavat


8.2.3.[12]

vizwamBo vaya iti . prajApatirvE vizwamBaH sa vayo'BavadaDipatiScanda iti
prajApatirvA aDipatiH prajApatireva cando'Bavat



8.2.3.[13]

viSvakarmA vaya iti . prajAparirvE viSvakarmA sa vayo'BavatparamezWI canda
ityApo vE prajApatiH paramezWI tA hi parame sTAne tizWanti prajApatireva
paramezWI cando'Bavat



8.2.3.[14]

tAni vA etAni . catvAri vayAMsi catvAri candAMsi tadazwAvazwAkzarA gAyatryezA vE sA
gAyatrI yA tadBUtvA prajApatiretAnpaSUnvayasApnottasmAjjIrRaM paSuM vayasApta
ityAcakzate tasmAdu sarvAsveva vayo vaya ityamuvartate'Ta ye'smAtte paSava
udakrAmannete te paYcadaSottare vajro vE paSavo vajraH paYcadaSastasmAdyasya
paSavo BavantyapEva sa pApmAnaM hate vajro hEva tasya pApmAnamapahanti
tasmAdyAM kAM ca diSaM paSumAneti vajravihitAM hEva tAmanveti



8.2.4.[1]

basto vaya iti bastaM vayasApnodvivalaM canda ityekapadA vE vivalaM canda ekapadA
ha BUtvAjA uccakramuH



8.2.4.[2]

vfzRirvaya iti . vfzRiM vayasApnodviSAlaM canda iti dvipadA vE viSAlaM cando dvipadA
ha BUtvAvaya uccakramuH



8.2.4.[3]

puruzo vaya iti . puruzaM vayasApnottandraM canda iti paNktirvE tandraM candaH
paNktirha BUtvA puruzA uccakramuH



8.2.4.[4]

vyAGro vaya iti . vyAGraM vayasApnodanADfzwaM canda iti virAqvA anADfzwaM
cando'nnaM vE virAqannamanADfzwaM virAqf BUtvA vyAGrA uccakramuH


8.2.4.[5]

siMho vaya iti . siMhaM vayasApnoccadiScanda ityaticandA vE cadiScandaH sA hi sarvARi
candAMsi cAdayatyaticandA ha BUtvA siMhA uccakramuraTAto niruktAneva
paSUnniruktAni candAMsyupadaDAti



8.2.4.[6]

pazWavAqvaya iti . pazWavAhaM vayasApnodbfhatI canda iti bfhatI ha BUtvA
pazWavAha uccakramuH



8.2.4.[7]

ukzA vaya iti . ukzARaM vayasApnotkakupcanda iti kakubBa BUtvokzARa
uccakramuH



8.2.4.[8]

fzaBo vaya iti . fzaBaM vayasApnotsatobfhatI canda iti satobfhatI ha BUtva
'rzaBA uccakramuH



8.2.4.[9]

anaqvAnvaya iti . anaqvAhaM vayasApnotpaNktiScanda iti paNktirha BUtvAnaqvAha
uccakramuH



8.2.4.[10]

Denurvaya iti . DenuM vayasApnojjagatI canda iti jagatI ha BUtvA Denava
uccakramuH



8.2.4.[11]

tryavirvaya iti . tryaviM vayasApnottrizwupcanda iti trizwubBa BUtvA tryavaya
uccakramuH



8.2.4.[12]

divyavAqvaya iti . dityavAhaM vayasApnodvirAwcanda iti virAqa BUtvA dityavAha
uccakramuH


8.2.4.[13]

paYcAvirvaya iti . paYcAviM vayasApnodgAyatrI canda iti gAyatrI ha BUtvA paYcAvaya
uccakramuH



8.2.4.[14]

trivatso vaya iti . trivatsaM vayasApnoduzRikcanda ityuzRigGa BUtvA trivatsA
uccakramuH



8.2.4.[15]

turyavAqvaya iti . turyavAhaM vayasAptodanuzwupcanda ityanuzwubBa BUtvA
turyavAha uccakramuH



8.2.4.[16]

ete vE te paSavaH . yAMstatprajApatirvayasApnotsa vE paSuM praTamamAhATa vayo
'Ta cando vayasA ca hyenAMScandasA ca parigatyAtmannaDattAtmannakuruta
taTEvEnAnayametadvayasA cEva candasA ca parigatyAtmanDatta Atmankurute



8.2.4.[17]

sa eza paSuryadagniH . so'trEva sarvaH kftsnaH saMskftastasya yAH
purastAdupadaDAti Siro'sya tA aTa yA dakziRataScottarataSca sa AtmATa yAH
paScAttatpucam



8.2.4.[18]

sa vE purastAdevAgra upadaDAti . Siro hi praTamaM jAyamAnasya jAyate'Ta
dakziRata upaDAyottarata upadaDAti sArDamayamAtmA jAyAtA ityaTa paScAtpucaM
hyantato jAyamAnasya jAyate



8.2.4.[19]

tadyAni varzizWAni candAMsi . ye sTavizWAH paSavastAnmaDya upadaDAti
maDyaM tatprati paSuM varizWaM karoti tasmAnmaDyaM prati paSurvarizWo'Ta
ye vIryavattamAH paSavastAndakziRata upadaDAti dakziRaM tadarDam
paSorvIryavattaraM karoti tasmAddakziRo'rDaH paSorvIyattaraH



8.2.4.[20]

pUrvArDaM ca jaGanArDaM cARizWO karoti . yadahAmUScatasrastenEnA aRizWA
aTa yadiha hrasizWAnpaSUnupadaDAti teno etA aRizWAH pUrvArDaM ca
tajjaGanArDaM ca paSoraRizWO karoti tasmAtpUrvArDaSca jaGanArDaSca
paSoraRizWO tasmAtpUrvArDena ca jaGanArDena ca paSurucca tizWati saM ca
viSatyaTa lokampfRe upadaDAtyasyAM sraktyAM tayorupari banDuH purIzaM
nivapati tasyopari banDuH



8.3.1.[1]

tftIyAM citimupadaDAti . etadvE devA dvitIyAM citiM citvA samArohanyadUrDvam
pfTivyA arvAcInamantarikzAttadeva tatsaMskftya samArohan



8.3.1.[2]

te'bruvan . cetayaDvamiti citimicateti vAva tadabruvannita UrDvamicateti te
cetayamAnA antarikzameva bfhatIM tftIyAM citimapaSyaMsteBya eza loko'candayat



8.3.1.[3]

ta indrAgnI abruvan . yuvaM na imAM tftIyAM citimupaDattamiti kiM nO tato
BavizyatIti yuvameva naH SrezWO BavizyaTa iti taTeti teBya etAmindrAgnI
tftIyAM citimupADattAM tasmAdAhurindrAgnI eva devAnAM SrezWAviti



8.3.1.[4]

sa vA indrAgniByAmupadaDAti . viSvakarmaRA sAdayatIndrAgnI ca vE viSvakarmA
cEtAM tftIyAM citimapaSyaMstasmAdindrAgniByAmupadaDAti viSvakarmaRA sAdayati



8.3.1.[5]

yadvevendrAgniByAmupadaDAti . viSvakarmaRA sAdayati prajApatiM visrastaM devatA
AdAya vyudakrAmaMstasyendrAgnI ca viSvakarmA ca maDyamAdAyotkamyAtizWan



8.3.1.[6]

tAnabravIt . upa meta prati ma etadDatta yena me yUyamudakramizweti kiM nastato
BavizyatIti yuzmaddevatyameva ma etadAtmano BavizyatIti taTeti
tadasminnetadindrAgnI ca viSvakarmA ca pratyadaDuH



8.3.1.[7]

tadyEzA maDyamA svayamAtfRA . etadasya tadAtmanastadyadetAmatropadaDAti
yadevAsyEzAtmanastadasminnetatpratidaDAti tasmAdetAmatropadaDAti



8.3.1.[8]

indrAgnI avyaTamAnAm . izwakAM dfMhataM yuvamiti yaTEva yajustaTA banDuH
pfzWena dyAvApfTivI antarikzaM ca vibADasa iti pfzWena hyezA dyAvApfTivI
antarikzaM ca vibADate



8.3.1.[9]

viSvakarmA tvA sAdayatviti . viSvakarmA hyetAM tftIyAM citimapaSyadantarikzasya
pfzWe vyacasvatIM praTasva tImityantarikzasya hyetatpfzWaM
vyacasvatpraTasvadantarikzaM yacAntarikzaM dfMhAntarikzaM mA hiMsIrityAtmAnaM
yacAtmAnaM dfMhAtmAnaM mA hiMsIrityetat



8.3.1.[10]

viSvasmE prARAyApAnAya . vyAnAyodAnAyeti prARo vE svayamAtfRA sarvasmA u vA
etasmE prARaH pratizWAyE caritrAyetIme vE lokAH svayamAtfRA ima u lokAH
pratizWA caritraM vAyuzwvABipAtviti vAyuzwvABigopAyatvityetanmahyA svastyeti
mahatyA svastyetyetaccardizA SaMtameneti yaccardiH SaMtamaM tenetyetatsAdayitvA
sUdadohasADivadati tasyokto banDuraTa sAma gAyati tasyopari banDuH



8.3.1.[11]

aTa diSyA upadaDAti . diSo vE diSyA diSa evEtadupadaDAti tadyABirado
vAyurdigBiranantarhitABirupEttA etAstA evEtadupadaDAti tA u evAmUH
purastAddarBastambaM ca logezwakAScopadaDAtyasO vA Aditya etA amuM tadAdityaM
dikzvaDyUhati dikzu cinoti tA yattatrEva syurbahirDA tatsyurbahirDo vA
etadyoneragnikarma yatpurA puzkaraparRAttA yadihAhftyopadaDAti tadenA yonO
puzkaraparRe pratizWApayati taTo hEtA abahirDA Bavanti tA anantarhitAH
svayamAtfRAyA upadaDAtyantarikzaM vE maDyamA
svayamAtfRAnantarhitAstadantarikzAddiSo daDAtyuttarA uttarAstadantarikzAddiSo
daDAti retaHsicorvelayeme vE retaHsicAvanayostaddiSo daDAti tasmAdanayordiSaH
sarvata upadaDAti sarvatastaddiSo daDAti tasmAtsarvato diSaH samIcIH
sarvatastatsamIcIrdiSo daDAti tasmAtsarvataH samIcyo diSaH



8.3.1.[12]

yadveva diSyA upadaDAti . candAMsi vE diSo gAyatrI vE prAcI diktrazwubdakziRA
jagatI pratIcyanuzwubudIcI paNktirUrDvA paSavo vE candAMsyantarikzam
maDyamA citirantarikze tatpaSUndaDAti tasmAdantarikzAyatanAH paSavaH


8.3.1.[13]

yadveva diSyA upadaDAti . candAMsi vE diSaH paSavo vE candAMsyannaM paSavo
maDyaM maDyamA citirmaDyatastadannaM daDAti tA anantarhitAH svayamAtfRAyA
upadaDAti prARo vE svayamAtfRAnantarhitaM tatprARAdannaM daDAtyuttarA uttaraM
tatprARAdannaM daDAti retaHsicorvelayA pfzwayo vE retaHsicO maDyamu pfzwayo
maDyata evAsminnetadannaM daDAti sarvata upadaDAti sarvata evAsminnatadannaM
daDAti



8.3.1.[14]

rAYyasi prAcI dik . virAqasi dakziRA dikzamrAqasi pratIcI dikzvarAqasyudIcI
digaDipatnyasi bfhatI digiti nAmAnyAsAmetAni nAmagrAhamevEnA etadupadaDAti tA
nAnopadaDAti nAnA sAdayati nAnA sUdadohasADivadati nAnA hi diSaH



8.3.2.[1]

aTa viSvajyotizamupadaDAti . vAyurvE maDyamA
viSvajyotirvAyurhyevAntarikzaloke viSvaM jyotirvAyumevEtadupadaDAti
tAmanantarhitAM diSyABya upadaDAti dikzu tadvAyuM daDAti tasmAtsarvAsu dikzu
vAyuH



8.3.2.[2]

yadveva viSvajyotizamupadaDAti . prajA vE viSvajyotiH prajA hyeva viSvaM jyotiH
prajananamevEtadupadaDAti tAmanantarhitAM diSyAByA upadaDAti dikzu tatprajA
daDAti tasmAtsarvAsu dikzu prajAH



8.3.2.[3]

viSvakarmA tvA sAdayatviti . viSvakarmA hyetAM tftIyAM citimapaSyadantarikzasya
pfzWe jyotizmatImityantarikzasya hyayaM pfzWe jyotizmAnvAyuH



8.3.2.[4]

viSvasmE prARAyApAnAya . vyAnAyeti prARo vE viSvajyotiH sarvasmA u vA etasmE
prARo
viSvaM jyotiryaceti sarvaM jyotiryacetyetadvAyuzwe'Dipatiriti vAyumavAsyA aDipatiM
karoti sAdayitvA sUdadohasADivadati tasyokto banDuH



8.3.2.[5]
aTa'rtavyA upadaDAti . ftava ete yadftavyA ftUnevEtadupadaDAti naBaSca
naBasyaSca vArzikAvftU iti nAmanI enayorete nAmaByAmevEne etadupadaDAti dve
izwake Bavato dvO hi mAsAvftuH sakftsAdayatyekaM tadftuM
karotyavakAsUpadaDAtyavakABiH pracAdayatyApo vA avakA apastadetasminnftO
daDAti tasmAdetasminnftO BUyizWaM varzati



8.3.2.[6]

aTottare . izaScorjaSca SAradAvftU iti nAmanI enayorete nAmaByAmevEne
etadupadaDAti dve izwake Bavato dvO hi mAsAvftuH sakftsAdayatyekaM tadftuM
karotyavakAsUpadaDAtyApo vA avakA apastadetasya'rtoH purastAddaDAti
tasmAdetasya'rtoH purastAdvarzati noparizwAtpracAdayati tasmAnna
taTevoparizwAdvarzati



8.3.2.[7]

tadyadetA . atropadaDAti saMvatsara ezo'gnirima u lokAH
saMvatsarastasyAntarikzameva maDyamA citirantarikzamasya varzASaradAvft
tadyadetA atropadaDAti yadevAsyEtA AtmanastadasminnetatpratidaDAti tasmAdetA
atropadaDAti



8.3.2.[8]

yadvevEtA atropadaDAti . prajApatirezo'gniH saMvatsara u prajApatistasya
maDyameva maDyamA citirmaDyamasya varzASaradAvftU tadyadetA atropadaDAti
yadevAsyEtA AtmanastadasminnetatpratidaDAti tasmAdetA atropadaDAti



8.3.2.[9]

tA vA etAH . catasra ftavyA maDyamAyAM citA upadaDAti dvedve itarAsu citizu
catuzpAdA vE paSavo'ntarikzaM maDyamA citirantarikze tatpaSUndaDAti
tasmAdantarikzAyatanAH paSavaH



8.3.2.[10]

yadveva catasraH catuzpAdA vE paSavo'nnaM paSavo maDyaM maDyamA
citirmaDyatastadannaM daDAti



8.3.2.[11]

yadveva catasraH . caturakzaraM vA antarikzaM dvyakzarA
itarAScitayastadyAvadantarikzaM tAvattatkftvopadaDAti


8.3.2.[12]

yadveva catasraH . paSureza yadagnirmaDyaM tatprati paSuM varizWaM karoti
tasmAnmaDyaM prati paSurvarizWaH



8.3.2.[13]

tA vA etAH . catasra ftavyAstAsAM viSvajyotiH paYcamI paYca diSyAstaddaSa daSAkzarA
virAqannaM virARmaDyaM maDyamA citirmaDyatastadannaM daDAti tA
anantarhitAH svayamAtfRAyA upadaDAti prARo vE svayamAtfRAnantarhitaM
tatprARAdannaM daDAtyuttarA uttaraM tatprARAdannaM daDAti



8.3.2.[14]

aTa prARaBfta upadaDAti . prARA vE prARaBftaH prARAnevEtadupadaDAti tA daSa
Bavanti daSa vE prARAH pUrvArDa upadaDAti purastAdDIme prARA Ayurme pAhi
jyotirme yaceti prARo vE jyotiH prARaM me yacetyevEtadAha tA anantarhitA ftavyABya
upadaDAti prARo vE vAyurftuzu tadvAyuM pratizWApayati



8.3.3.[1]

aTa candasyA upadaDAti . paSavo vE candAMsyantarikzaM maDyamA citirantarikze
tatpaSuM daDAti tasmAdantarikzAyatanAH paSavaH



8.3.3.[2]

yadveva candasyA upadaDAti . paSavo vE candAMsyannM paSavo maDyam
maDyamA citirmaDyatastadannaM daDAti



8.3.3.[3]

tA dvAdaSadvAdaSopadaDAti . dvAdaSAkzarA vE jagatI paSavo jagatyantarikzam
maDyamA citirantarikze tatpaSUndaDAti tasmAdantarikzAyatanAH paSavaH



8.3.3.[4]

yadveva dvAdaSadvAdaSa . dvAdaSAkzarA vE jagatI paSavo vE jagatyannaM paSavo
maDyaM maDyamA citirmaDyatastadanna daDAti tA anantarhitAH prARaBfdBya
upadaDAtyanantarhitaM tatprAReByo'nnaM daDAtyuttarA uttaraM tatprAReByo
'nnaM daDAti


8.3.3.[5]

mA canda iti . ayaM vE loko mAyaM hi loko mita iva pramA canda ityantarikzaloko
vE pramAntarikzaloko hyasmAllokAtpramita iva pratimA canda ityasO vE lokaH
pratimEza hyantarikzaloke pratimita ivAsrIvayaScanda ityannamasrIvayastadyadezu
lokezvannaM tadasrIvayo'To yadeByo lokeByo'nnaM sravati tadasrIvayo'TAto
niruktAnyeva candAMsyupadaDAti



8.3.3.[6]

paNktiScandaH . uzRikcando bfhatI cando'nuzwupcando virAwcando gAyatrI
candastrizwupcando jagatI canda ityetAni niruktAni virAqazwamAni
candAMsyupadaDAti pfTivI cando'ntarikzaM canda iti yAnyetaddevatyAni candAMsi
tAnyevEtadupadaDAtyagnirdevatA vAto devatetyetA vE devatAScandAMsi
tAnyevEtadupadaDAti



8.3.3.[7]

sa vE niruktAni cAniruktAni copadaDAti . sa yatsarvARi
niruktAnyupADAsyadantavadDAnnamaBavizyadakzezyata hATa
yatsarvARyaniruktAni paro'kzaM hAnnamaBavizyanna hEnadadrakzyaMScana
niruktAni cAniruktAni copadaDAti tasmAnniruktamannamadyamAnaM na kzIyate



8.3.3.[8]

tAni vA etAni . trIRi dvAdaSAnyupadaDAti tatzawtriMSatzawtriMSadakzarA bfhatyezA
vE sA bfhatI yAM taddevA antarikzaM bfhatIM tftIyAM citimapaSyaMstasyA etasyE devA
uttamAH



8.3.3.[9]

yadvevEtA izwakA upadaDAti . prajApatervisrastAtsarvARi BUtAni sarvA diSo'nu
vyudakrAman



8.3.3.[10]

sa yaH sa prajApatirvyasraMsata . ayameva sa yo'yamagniScIyate'Ta yAnyasmAttAni
BUtAni vyudakrAmannetAstA izwakAstadyadetA upadaDAti yAnyevAsmAttAni BUtAni
vyudakrAmaMstAnyasminnetatpratidaDAti



8.3.3.[11]

tadyA daSa praTamA upadaDAti . sa candramAstA daSa Bavanti daSAkzarA
virAqannaM virAqannamu candramA aTa yA uttarAH zawtriMSadarDamAsASca te
mAsASca caturviMSatirarDamAsA dvAdaSa mAsAScandramA vE saMvatsaraH sarvARi
BUtAni



8.3.3.[12]

taM yatra devAH samaskurvan . tadasminnetAni sarvARi BUtAni maDyato
'daDustaTEvAsminnayametaddaDAti tA anantarhitA ftavyABya upadaDAtyftuzu
tatsarvARi BUtAni pratizWApayati



8.3.4.[1]

aTa vAlaKilyA upadaDAti . prARA vE vAlaKilyAH prARAnevEtadupadaDAti tA
yadvAlaKilyA nAma yadvA urvarayorasamBinnaM Bavati Kila iti vE tadAcakzate
vAlamAtrAdu heme prARA asamBinnAste yadvAlasAtrAdasamBinnAstasmAdvAlaKilyAH



8.3.4.[2]

sa vE sapta purastAdupadaDAti . sapta paScAttadyAH sapta purastAdupadaDAti ya
eveme sapta purastAtprARAstAnasminnetaddaDAti



8.3.4.[3]

aTa yAH sapta paScAt . ezAmevEtatprARAnAmetAnprARAnpratInkaroti
tasmAdyadeBirannamatti tadetEratyeti



8.3.4.[4]

yadveva sapta purastAdupadaDAti . sapta vA ime purastAtprARAScatvAri dorbAhavARi
Siro grIvA yadUrDvaM nABestatsaptamamaNge'Nge hi prARa ete vE sapta
purastAtprARAstAnasminnetaddaDAti



8.3.4.[5]

aTa yAH sapta paScAt . sapta vA ime paScAtprARAScatvAryUrvazWIvAni dvE pratizWe
yadavANnABestatsaptamamaNge'Nge hi prARa ete vE sapta
paScAtprARAstAnasminnetaddaDAti



8.3.4.[6]

mUrDAsi rAw . DruvAsi DaruRA Dartryasi DaraRI yantrI rAqyantryasi yamanI
DruvAsi DaritrItyetAnevAsminnetadDruvAnprARAnyacati



8.3.4.[7]

yadveva vAlaKilyA upadaDAti . etadvE devA
vAlaKilyABirevemAMlokAntsamayuritaScorDvAnamutaScArvAcastaTEvEtadyajamAno
vAlaKilyABirevemAMlokAntsaMyAtItaScorDvAnamutaScArvAcaH



8.3.4.[8]

mUrDAsi rAqitImaM lokamarohan . DruvAsi DaruRetyantarikzalokaM Dartryasi
DaraRItyamuM DaraRItyamuM lokamAyuze tvA varcase tvA kfzyE tvA kzemAya
tveti catvAraScatuzpAdAH paSavo'nnaM paSavasta etEScaturBiScatuzpAdEH
paSuBiretenAnnenAmuzmiMloke pratyatizWaMstaTEvEtadyajamAna
etEScaturBiScatuzpAdEH paSuBiretenAnnenAmuzmiMloke pratitizWati



8.3.4.[9]

sa sa parANiva rohaH . iyamu vE pratizWA te devA imAm
pratizWAmaBipratyAyaMstaTEvEtadyajamAna imAM prati zAmaBipratyEti



8.3.4.[10]

yantri rAqityamuM lokamarohan . yantryasi yamanItyantarikzalokaM DruvAsi
DaritrItImaM lokamize tvorje tvA rayyE tvA pozAya tveti catvAraScatuzpAdAH
paSavo'nnaM paSavasta etEScaturBiScatuzpAdEH paSuBiretenAnnenAsmiMloke
pratyatizWaMstaTEvEtadyajamAna etEScaturBiScatuzpAdEH
paSuBiretenAnnenAsmiMloke pratitizWati



8.3.4.[11]

aTAtaH saMskftireva . yA amUrekAdaSezwakA upadaDAti yo'sO praTamo
'nuvAkastadantarikzaM sa AtmA tadyattA ekAdaSa BavantyekAdaSAkzarA vE
trizwuptrEzwuBamantarikzamaTa yA uttarAH zazwiH sa vAyuH sa prajApatiH so'gniH
sa yajamAnaH



8.3.4.[12]

tadyAH purastAdupadaDAti . Siro'sya tAstA daSa Bavanti daSa vE prARAH prARA u vE
SiraH pUrvArDa upadaDAti purastAdDIdaM SiraH



8.3.4.[13]

aTa yA dakziRataH . yadUrDvaM maDyAdavAcInaM SIrzRastadasya tA aTa yAH
paScAdyadUrDvaM pratizWAyA avAcInaM maDyAttadasya tAH pratizWEvottarataH



8.3.4.[14]

tadyAH sapta purastAdvAlaKilyA upadaDAti . ya eveme sapta
purastAtprARAstAnasminnetaddaDAti tA anantarhitA etAByo daSaBya
upadaDAtyanantarhitAMstacIrzRaH prARAndaDAti



8.3.4.[15]

aTa yAH sapta paScAt . ya eveme sapta paScAtprARAstAnasminnetaddaDAti tA
anantarhitA etAByo dvAdaSaBya upadaDAtyanantarhitAMstadAtmanaH prARAndaDAti
sa eza vAyuH prajApatirasmiMstrEzwuBe'ntarikze samantaM paryaknastadyattftIyAM
citimupadaDAti vAyuM cEva tadantarikzaM ca saMkkftyopaDatte'Ta lokampfRe
upadaDAtyasyAM sraktyAM tayorupari banDuH purIzaM nivapati tasyopari banDuH



8.4.1.[1]

caturTIM citimupadaDAti . etadvE devAstftIyAM citiM citvA samArohannantarikzaM
vE tftIyA citirantarikzameva tatsaMskftya samArohan



8.4.1.[2]

te'bruvan . cetayaDvamiti citimicateti vAva tadabruvannita UrDvamicateti te
cetayamAnA etAM caturTIM citimapaSyanyadUrDvamantarikzAdarvAcInaM
divastezAmezA loko'Druva ivApratizWita ivamanasyAsIt



8.4.1.[3]

te brahmAbruvan . tvAmihopadaDAmahA iti kiM me tato BavizyatIti tvameva naH
SrezWaM BavizyasIti taTeti te'tra brahmopAdaData tasmAdAhurbrahmEva
devAnAM SrezWamiti tadetayA vE caturTyA cityeme dyAvApfTivI vizwabDe brahma
vE caturTI citistasmAdAhurbrahmaRA dyAvApfTivI vizwabDe iti stomAnupadaDAti
prARA vE stomAH prARA u vE brahma brahmEvEtadupadaDAti



8.4.1.[4]

yadveva stomAnupadaDAti . etadvE devAH prajApatimabruvaMstvAmihopadaDAmahA
iti taTeti sa vE nAbravItkiM me tato BavizyatIti yadu ha kiM ca
prajApatirdevezvIze kimasmAkaM tato BavizyatItyevocustasmAdu hEtadyatpitA
putrezvicate kimasmAkaM tato BavizyatItyevAhuraTa yatputrAH pitari
taTetyevAhEvaM hi tadagre prajApatiSca devASca samavadanta stomAnupadaDAti
prARA vE stomAH prARA u vE prajApatiH prajApatimevEtadupadaDAti



8.4.1.[5]

yadveva stomAnupadaDAti . ye vE te prARA fzaya etAM caturTIM citimapaSyanye ta
etena rasenopAyaMsta ete tAnevEtadupadaDAti stomAnupadaDAti prARA vE stomAH
prARA u vA fzaya fzInevEtadupadaDAti



8.4.1.[6]

yadveva stomAnupadaDAti . prajApatiM visrastaM devatA AdAya vyudakrAmaMstasya
yudUrDvaM maDyAdavAcInaM SIrzRastadasya vAyurAdAyotkramyAtizWaddevatASca
BUtvA saMvatsararUdARi ca



8.4.1.[7]

tamabravIt . upa mehi prati ma etadDehi yena me tvamudakramIriti kiM me tato
BavizyatIti tvaddevatyameva ma etadAtmano BavizyatIti taTeti
tadasminnetadvAyuH pratyapaDAt



8.4.1.[8]

tadyA etA azwAdaSa praTamAH . etadasya tadAtmanastadyadetA atropadaDAti
yadevAsyEtA AtmanastadasminnetatpratidaDAti tasmAdetA atropadaDAti
stomAnupadaDAti prARA vE stomAH prARAu vE vAyurvAyumevEtadupadaDAti



8.4.1.[9]

sa purastAdupadaDAti . ASustrivfditi ya eva trivftstomastaM tadupadaDAti
tadyattamAhASurityeza hi stomAnAmASizWo'To vAyurvA ASustrivftsa ezu trizu
lokezu vartate tadyattamAhASurityeza hi sarvezAM BUtAnAmASizWo vAyurha BUtvA
purastAttasTO tadeva tadrUpamupadaDAti



8.4.1.[10]

BAntaH paYcadaSa iti . ya eva paYcadaSa stomastaM tadupadaDAti tadyattamAha
BAnta iti vajro vE BAnto vajraH paYcadaSo'To candramA vE BAntaH paYcadaSaH
sa ca paYcadaSAhAnyApUryate paYcadaSApakzIyate tadyattamAha BAnta iti BAti hi
candramAScandramA ha BUtvA dakziRatastasTO tadeva tadrUpamupadaDAti


8.4.1.[11]

vyomA saptadaSa iti . ya eva saptadaSa stomastaM tadupadaDAti tadyattamAha
vyometi prajApatirvE vyomA prajApatiH saptadaSo'To saMvatsaro vAva vyomA
saptadaSastasya dvAdaSa mAsAH paYca'rtavastadyattamAha vyometi vyomA hi
saMvatsaraH saMvatsaro ha BUtvottaratastasTO tadeva tadrUpamupadaDAti



8.4.1.[12]

DaruRa ekaviMSa iti . ya evEkaviMSa stomastaM tadupadaDAti tadyattamAha DaruRa
iti pratizWA vE DaruRaH pratizWEkaviMSo'To asO vA Adityo DaruRa
ekaviMSastasya dvAdaSa mAsAH paYca'rtavastraya ime lokA asAvevAdityo DaruRa
ekaviMSastadyattamAha DaruRa iti yadA hyevEzo'stametyaTedaM sarvaM Driyata
Adityo ha BUtvA paScAttasTO tadeva tadrUpamupadaDAtyaTa
saMvatsararUpARyupadaDAti



8.4.1.[13]

pratUrtirazwAdaSa iti . ya evAzwAdaSa stomastaM tadupadaDAtyaTo saMvatsaro vAva
pratUrtirazwAdaSastasya dvAdaSa mAsAH paYca'rtavaH saMvatsara eva
pratUrtirazwAdaSastadyattamAha pratUrtiriti saMvatsaro hi sarvARi BUtAni pratirati
tadeva tadrUpamupadaDAti



8.4.1.[14]

tapo navadaSa iti . ya eva navadaSa stomastaM tadupadaDAtyaTo saMvatsaro tapo
navadaSastasya dvAdaSa mAsAH zaqftavaH saMvatsara eva tapo navadaSastadyattamAha
tapa iti saMvatsaro hi sarvARi BUtAni tapati tadeva tadrUpamupadaDAti



8.4.1.[15]

aBIvartaH saviMSa iti . ya eva saviMSa stomastaM tadupadaDAtyaTo saMvatsaro vA
aBIvartaH saviMSastasya dvAdaSa mAsAH sapta'rtavaH saMvatsara evABIvartaH
saviMSastadyattamAhABIvarta iti saMvatsaro hi sarvARi BUtAnyaBivartate tadeva
tadrUpamupadaDAti



8.4.1.[16]

varco dvAviMSa iti . ya eva dvAviMSa stomastaM tadupadaDAtyaTo saMvatsaro vAva
varco dvAviMSastasya dvAdaSa mAsAH sapta'rtavo dve ahorAtre saMvatsara eva varco
dvAviMSastadyattamAha varca iti saMvatsaro hi sarvezAM BUtAnAM
varcasvitamastadeva tadrUpamupadaDAti



8.4.1.[17]

samBaraRastrayoviMSa iti ya eva trayoviMSa stomastaM tadupadaDAtyaTo saMvatsaro
vAva samBaraRastrayoviMsastasya trayodaSa mAsA sapta'rtavo dve ahorAtre saMvatsara
eva samBaraRastrayoviMSastadyattamAha samBaraRa iti saMvatsaro hi sarvARi BUtAni
samBftastadeva tadrUpamupadaDAti



8.4.1.[18]

yoniScaturviMSa iti . ya eva caturviMSa stomastaM tadupadaDAtyaTo saMvatsaro vAva
yoniScaturviMSastasya caturviMSatirarDamAsAstadyattamAha yoniriti saMvatsaro hi
sarvezAM BUtAnAM yonistadeva tadrUpamupadaDAti



8.4.1.[19]

garBAH paYcaviMSa iti . ya eva paYcaviMSa stomastaM tadupadaDAtyaTo saMvatsaro
vAva garBAH paYcaviMSastasya caturviMSatirarDamAsAH saMvatsara eva garBAH
paYcaviMSastadyattamAha garBA iti saMvatsaro ha trayodaSo mAso garBo BUtva
'rtUnpraviSati tadeva tadrUpamupadaDAti



8.4.1.[20]

ojastriRava iti . ya eva triRava stomastaM tadupadaDAti tadyattamAhOja iti v!jro vA
ojo vajrastriRavo'To saMvatsaro vA ojastriRavastasya caturviMSatirarDamAsA dve
ahorAtre saMvatsara evOjastriRavastadyattamAhOja iti saMvatsaro hi sarvezAm
BUtAnAmojasvitamastadeva tadrUpamupadaDAti



8.4.1.[21]

kraturekatriMSa iti . ya evEkatriMSa stomastaM tadupadaDAtyaTo saMvatsaro vAva
kraturekatriMSastasya caturviMSatirarDamAsAH zadftavaH saMvatsara eva
kraturekatriMSastadyattamAha kraturiti saMvatsaro hi sarvARi BUtAni karoti tadeva
tadrUpamupadaDAti



8.4.1.[22]

pratizWA trayastriMSa iti . ya eva trayastriMSa stomastaM tadupadaDAti tadyattamAha
pratizWeti pratizWA hi trayastriMSo'To saMvatsaro vAva pratizWA trayastriMSastasya
caturviMSatirarDamAsAH zadftavo dve ahorAtre saMvatsara eva pratizWA
trayastriMSastadyattamAha pratizWeti saMvatsaro hi sarvezAM BUtAnAM pratizWA
tadeva tadrUpamupadaDAti



8.4.1.[23]
braDnasya vizwapaM catustriMSa iti . ya eta catustriMSa stomastaM tadupadaDAtyaTo
saMvatsaro vAva braDnasya vizwapaM catustriMSastasya caturviMSatirarDamAsAH sapta
'rtavo dve ahorAtre saMvatsara eva braDnasya vizwapaM catustriMSastadyattamAha
braDnasya vizwapamiti svArAjyaM vE braDnasya vizwapaM svArAjya
catustriMSastadeva tadrUpamupadaDAti



8.4.1.[24]

nAkaH zawtriMSa iti . ya eva zawtriMSa stomastaM tadupadaDAtyaTo saMvatsaro vAva
nAkaH zawtriMSastasya caturviMSatirarDamAsA dvAdaSa mAsAstadyattamAha nAka iti na
hi tatra gatAya kasmE canAkaM BavatyaTo saMvatsaro vAva nAkaH saMvatsaraH
svargo lokastadeva tadrUpamupadaDAti



8.4.1.[25]

vivarto'zwAcatvAriMSa iti . ya evAzwAcatvariMSa stomastaM tadupadaDAtyaTo
saMvatsaro vAva vivarto'zwAcatvAriMSastasya zaqviMSatirarDamAsAstrayodaSa mAsAH
sapta'rtavo dve ahorAtre tadyattamAha vivarta iti saMvatsarAdDi sarvARi BUtAni
vivartante tadeva tadrUpamupadaDAti



8.4.1.[26]

DartraM catuzwoma iti . ya eva catuzwoma stomastaM tadupadaDAti tadyattamAha
Dartramiti pratizWA vE DartraM pratizWA catuzwomo'To vAyurvAva DartraM
catuzwomaH sa ABiScatasfBirdigBi stute tadyattamAha Dartramiti pratizWA vE
DartraM vAyuru sarvezAM BUtAnAM pratizWA tadeva tadrUpamupadaDAti sa vE
vAyumeva praTamamupadaDAti vAyumuttamaM vAyunEva tadetAni sarvARi
BUtAnyuBayataH parigfhRAti



8.4.1.[27]

tA vA etAH . azwAdaSezwakA upadaDAti tO dvO trivftO prARo vE trivfdvAyuru prARo
vAyurezA citiH



8.4.1.[28]

yadvevAzwAdaSa . azwAdaSo vE saMvatsaro dvAdaSa mAsAH paYca'rtavaH saMvatsara
eva prajApatirazwAdaSaH prjApatiragniryAvAnagniryAvatyasya mAtrA
tAvattatkftvopadaDAti



8.4.2.[1]

aTa spfta upadaDAti . etadvE prajApatiretasminnAtmanaH pratihite sarvARi BUtAni
garByaBavattAnyasya garBa eva santi pApmA mftyuragfhRAt



8.4.2.[2]

sa devAnabravIt . yuzmABiH sahemAni sarvARi BUtAni pApmano mftyo spfRavAnIti
kiM nastato BavizyatIti vfRIDvamityabravIttaM BAgo no'stvityeke
'bruvannADipatyaM no'stvityeke sa BAgamekeByaH kftvADipatyamekeByaH sarvAR
i BUtAni pApmano mftyoraspfRodyadaspfRottasmAtspftastaTEvEtadyajamAno
BAgamekeByaH kftvADipatyamekeByaH sarvARi BUtAni pApmano mftyo spfRoti
tasmAdu sarvAsveva spftaMspftamityanuvartate



8.4.2.[3]

agnirBAgo'si . dIkzAyA ADipatyamiti vAgvE dIkzAgnaye BAgaM kftvA vAca
ADipatyamakarodbrahma spftaM trivftstoma iti brahma prajAnAM trivftA stomena
pApmanA mftyoraspfRot



8.4.2.[4]

indrasya BAgo'si . vizRorADipatyamitIndrAya BAgaM kftvA vizRava
ADipatyamakarotkzatraM spftaM paYcadaSa stoma iti kzatraM prajAnAm
paYcadaSena stomena pApmano mftyoraspfRot



8.4.2.[5]

nfcakzasAM BAgo'si . DAturADipatyamiti devA vE nfcakzaso deveByo BAgaM
kftvA DAtra ADipatyamakarojjanitraM spftaM saptadaSa stoma iti viqvE janitraM
viSaM prajAnAM saptadaSena stomena pApmano mftyoraspfRot



8.4.2.[6]

mitrasya BAgo'si . varuRasyADipatyamiti prARo vE mitro'pAno varuRaH prARAya
BAgaM kftvApAnAyADipatyamakaroddivo vfzwirvAta spfta ekaviMSa stoma iti vfzwiM
ca vAtaM ca prajAnAmekaviMSena stomena pApmano mftyoraspfRot



8.4.2.[7]

vasUnAM BAgo'si . rudrARAmADipatyamiti prARo vE mitro'pAno varuRaH prARAya
BAgaM kftvApAnAyADipatyamakaroddivo vfzwirvAta spfta ekaviMSa stoma iti vfzwiM
ca vAtaM ca prajAnAmekaviMSena stomena pApmano mftyoraspfRot


8.4.2.[8]

AdityAnAM BAgo'si . marutAmADipatyamityAdityeByo BAgaM kftvA marudBya
ADipatyamakarodgarBA spftAH paYcaviMSa stoma iti garBAnprajAnAM paYcaviMSena
stomena pApmano mftyoraspfRot



8.4.2.[9]

adityE BAgo'si . pUzRaM ADipatyamitIyaM vA aditirasyE BAgaM kftvA pUzRa
ADipatyamakarodoja spftaM triRava stoma ityojaH prajAnAM triRavena stomena
papmano mftyoraspfRot



8.4.2.[10]

devasya saviturBAgo'si . bfhaspaterADipatyamiti devAya savitre BAgaM kftvA
bfhaspataya ADipatyamakarotsamIcIrdiSa spftAScatuzwoma stoma iti sarvA diSaH
prajAnAM catuzwomena stomena pApmano mftyoraspfRot



8.4.2.[11]

yavAnAM BAgo'si . ayavAnAmADipatyamiti pUrvapakzA vE yavA aparapakzA
ayavAste hIdaM sarvaM yuvate cAyuvate ca pUrvapakzeByo BAgaM
kftvAparapakzeBya ADipatyamakarotprajA spftAScatuScatvAriMSa stoma iti sarvAH
prajAScatuScatvAriMSena stomena pApmano mftyoraspfRot



8.4.2.[12]

fBURAM BAgo'si . vizvezAM devAnAmADipatyamityfBuByo BAgaM kftvA
viSveByo deveBya ADipatyamakarodBUtaM spftaM trayastriMSa stoma iti sarvARi
BUtAni trayastriMSena stomena pApmano mftyoraspfRottaTEvEtadyajamAnaH sarvARi
BUtAni trayastriMSena stomena pApmano mftyo spfRoti



8.4.2.[13]

tA vA etA daSezwakA upadaDAti . daSAkzarA virAqvirAqagnirdaSa diSo diSo'gnirdaSa
prARAH prARA agniryAvAnagniryAvatyasya mAtrA tAvatEva tadetAni sarvARi BUtAni
pApmano mftyo spfRoti



8.4.2.[14]

aTa'rtavye upadaDAti . ftava ete yadftavye ftUnevEtadupadaDAti sahaSca
sahasyaSca hEmantikAvftU iti nAmanI enayorete nAmaByAmevEne etadupadaDAti
dve izwake Bavato dvO hi mAsAvftuH sakftsAdayatyekaM tadftuM karoti


8.4.2.[15]

tadyadete atropadaDAti . saMvatsara ezo'gnirima u lokAH saMvatsarastasya
yadUrDvamantarikzAdarvAcInaM divastadasyEzA caturTI citistadvasya hemanta
ftustadyadete atropadaDAti yadevAsyEte AtmanastadasminnetatpratidaDAti
tasmAdete atropadaDAti



8.4.2.[16]

yadvevEte atropadaDAti . prajApatirezo'gniH saMvatsara u prajApatistasya
yadUrDvaM maDyAdavAcInaM SIrzRastadasyEzA caturTI citistadvasya hemanta
ftustadyadete atropadaDAti yadevAsyEte AtmanastadasminnetatpratidaDAti
tasmAdete atropadaDAti



8.4.3.[1]

aTa sfzwIrupadaDAti . etadvE prajApatiH sarvARi BUtAni pApmano
mftyormuktvAkAmayata prajAH sfjeya prajAyeyeti



8.4.3.[2]

sa prARAnabravIt . yuzmABiH sahemAH prajAH prajanayAnIti te vE kena stozyAmaha
iti mayA cEva yuzmABiSceti taTeti te prAREScEva prajApatinA cAstuvata yadu ha kiM
ca devAH kurvate stomenEva tatkurvate yajYo vE stomo yajYenEva tatkurvate
tasmAdu sarvAsvevAstuvatAstuvatetyanuvartate



8.4.3.[3]

ekayAstuvateti . vAgvA ekA vAcEva tadastuvata prajA aDIyanteti prajA atrADIyanta
prajApatiraDipatirAsIditi prajApatiratrADipatirAsIt



8.4.3.[4]

tisfBirastuvateti . trayo vE prARAH prARa udAno vyAnastEreva tadastuvata
brahmAsfjyateti brahmAtrAsfjyata brahmaRaspatiraDipatirAsIditi
brahmaRaspatiratrADipatirAsIt



8.4.3.[5]

paYcaBirastuvateti . ya eveme manaHpaYcamAH prARAstEreva tadastuvata
BUtAnyasfjyanteti BUtAnyatrAsfjyanta BUtAnAM patiraDipatirAsIditi BUtAnAm
patiratrADipatirAsIt



8.4.3.[6]

saptaBirastuvateti . ya eveme sapta SIrzanprARAstEreva tadastuvata sapta fzayo
'sfjyanteti sapta'rzayo'trAsfjyanta DAtADipatirAsIditi DAtAtrADipatirAsIt



8.4.3.[7]

navaBirastuvateti . nava vE prARAH sapta SIrzannavAYcO dvO tEreva tadastuvata
pitaro'sfjyanteti pitaro'trAsfjyantAditiraDipatnyAsIdityaditiratrADipatnyAsIt



8.4.3.[8]

ekAdaSaBirastuvateti . daSa prARA AtmEkAdaSastenEva tadastuvata ftavo
'sfjyantetyftavo'trAsfjyantArtavA aDipataya AsannityArtavA atrADipataya Asan



8.4.3.[9]

trayodaSaBirastuvateti . daSa prARA dve pratizWe AtmA trayodaSastenEva tadastuvata
mAsA asfjyanteti mAsA atrAsfjyanta saMvatsaro'DipatirAsIditi saMvatsaro
'trADipatirAsIt



8.4.3.[10]

paYcadaSaBirastuvateti . daSa hastyA aNgulayaScatvAri dorbAhavARi yadUrDvaM
nABestatpaYcadaSaM tenEva tadastuvata kzatramasfjyateti kzatramasfjyateti
kzatramatrAsfjyatendro'DipatirAsIditIndro'trADipatirAsIt



8.4.3.[11]

saptadaSaBirastuvateti . daSa pAdyA aNgulayaScatvAryUrvazWIvAni dve pratizWe
yadavANnABestatsaptadaSaM tenEva tadastuvata grAmyAH paSavo'sfjyanteti grAmyAH
paSavo'trAsfjyanta bfhaspatiraDipatirAsIditi bfhaspatiratrADipatirAsIt



8.4.3.[12]

navadaSaBirastuvateti . daSa hastyA aNgulayo nava prARAstEreva tadastuvata
SUdrAryAvasfjyetAmiti SUdrAryAvatrAsfjyetAmahorAtre aDipatnI AstAmityahorAtre
atrADipatnI AstAm


8.4.3.[13]

ekaviMSatyAstuvateti . daSa hastyA aNgulayo daSa pAdyA AtmEkaviMSastenEva
tadastuvatEkaSaPAH paSavo'sfjyantetyekaSaPAH paSavo'trAsfjyanta varuRo
'DipatirAsIditi varuRo'trADipatirAsIt



8.4.3.[14]

trayoviMSatyAstuvateti . daSa hastyA aNgulayo daSa pAdyA dve pratizWe AtmA
trayoviMSastenEva tadastuvata kzudrAH paSavo'sfjyanteti kzudrAH paSavo
'trAsfjyanta pUzADipatirAsIditi pUzADipatirAsIt



8.4.3.[15]

paYcaviMSatyAstuvateti . daSa hastyA aNgulayo daSa pAdyAScatvAryaNgAnyAtmA
paScaviMSastenEva tadastuvatAraRyAH paSavo'sfjyantetyAraRyAH paSavo'trAsfjyanta
vAyuraDipatirAsIditi vAyuratrADipatirAsIt



8.4.3.[16]

saptaviMSatyAstuvateti . daSa hastyA aNgulayo daSa pAdyAScatvAryaNgAni dve pratizWe
AtmA saptaviMSastenEva tadastuvata dyAvApfTivI vyEtAmiti dyAvApfTivI atra vyEtAM
vasavo rudrA AdityA anuvyAyanniti vasavo rudrA AdityA atrAnuvyAyaMsta evADipataya
Asanniti ta u evAtrADipataya Asan



8.4.3.[17]

navaviMSatyAstuvateti . daSa hastyA aNgulayo daSa pAdyA nava prARAstEreva
tadastuvata vanaspatayo'sfjyanteti vanaspatayo'trAsfjyanta somo'DipatirAsIditi
somo'trADipatirAsIt



8.4.3.[18]

ekatriMSatAstuvateti . daSa hastyA aNgulayo daSa pAdyA daSa prARA
AtmEkatriMSastenEva tadastuvata prajA asfjyanteti prajA atrAsfjyanta
yavAScAyavAScADipataya Asanniti pUrvapakzAparapakzA evAtrADipataya Asan



8.4.3.[19]

trayastriMSatAstuvateti . daSa hastyA aNgulayo daSa pAdyA daSa prARA dve pratizWe
AtmA trayastriMSastenEva tadastuvata BUtAnyaSAmyanniti sarvARi
BUtAnyatrASAmyanprajApatiH paramezWyaDipatirAsIditi prajApatiH
paramezWyatrADipatirAsIt



8.4.3.[20]

tA vA etAH . saptadaSezwakA upadaDAti saptadaSo vE saMvatsaraH prajApatiH sa
prajanayitA tadetena vE saptadaSena saMvatsareRa prajApatinA prajanayitrEtAH prajAH
prAjanayadyatprAjanayadasfjata tadyadasfjata tasmAtsfzwayastAH
sfzwvAtmanprApAdayata taTEvEtadyajamAna etena saptadaSena saMvatsareRa
prajApatinA prajanayitrEtAH prajAH prajanayati tAH sfzwvAtmanprapAdayate
retaHsicorvelayA pfzwayo vE retaHsicO maDyamu pfzwayo maDyata evAsminnetAH
prajAH prapAdayati sarvata upadaDAti sarvata evAsminnetAH prajAH prapAdayati



8.4.4.[1]

aTAto'nvAvftam . trivfdvatIM purastAdupadaDAtyekaviMSavatIm
paScAtpaYcadaSavatIM dakziRataH saptadaSavatImuttarataH



8.4.4.[2]

etadvE prajApatim . trivfdvatyAmupahitAyAM paYcadaSavatyAm
mftyurasIdadimAmata upaDAsyate tamatra grahIzyAmIti taM prApaSyattam
praKyAya parikramyEkaviMSavatImupADattEkaviMSavatIm
mftyurAgacatpaYcadaSavatImupADatta paYcadaSavatIm
mftyurAgacatsaptadaSavatImupADatta so'trEva mftyuM
nyakarodatrAmohayattaTEvEtadyajamAno'trEva sarvAnpApmano nikarotyatra
mohayati



8.4.4.[3]

aTottarAH . trivfdvatyAmeva trivfdvatImanUpadaDAtyekaviMSavatyAmekaviMSavatIm
paYcadaSavatyAM saptadaSavatIM saptadaSavatyAM paYcadaSavatIM tA yadevaM
vyatihAramupadaDAti tasmAdakzRayAstomIyA aTo yadete stomA ato'nyaTAnupUrvaM
tasmAdvevAkzRayAstomIyA aTo evaM devA upAdaDatetaraTAsurAstato devA
aBavanparAsurA BavatyAtmanA parAsya dvizanBrAtfvyo Bavati ya evaM veda



8.4.4.[4]

sa eza paSuryadagniH . so'trEva sarvaH kftsnaH saMskftastasya trivfdvatyAveva Siraste
yattrivfdvatyO BavatastrivfdDi Siro dve Bavato dvikapAlaM hi SiraH pUrvArDa
upadaDAti purastAdDIdaM SiraH



8.4.4.[5]

pratizWEkaviMSavatyO . te yadekaviMSavatyO BavataH pratizWA hyekaviMSo dve
Bavato dvandvaM hi pratizWA paScAdupadaDAti paScAdDIyaM pratizWA



8.4.4.[6]

bAhU paYcadaSavatyO . te yatpaYcadaSavatyO BavataH paYcadaSO hi bAhU dve
Bavato dvO hImO bAhU pArSvata upadaDAti pArSvato hImO bAhU



8.4.4.[7]

annaM saptadaSavatyO . te yatsaptadaSavatyO BavataH saptadaSaM hyannaM dve
Bavato dvyakzaraM hyannaM te anantarhite
paYcadaSavatIByAmupadaDAtyanantarhitaM tadbAhuByAmannaM daDAti bAhye
paYcadaSavatyO Bavato'ntare saptadaSavatyO bAhuByAM taduBayato'nnam
parigfhRAti



8.4.4.[8]

aTa yA maDya upadaDAti . sa AtmA tA retaHsicorvelayopadaDAti pfzwayo vE
retaHsicO maDyamu pfzwayo maDyato hyayamAtmA sarvata upadaDAti sarvato
hyayamAtmATa yadato'nyadatiriktaM tadyadvE devAnAmatiriktaM candAMsi tAni
tadyAni tAni candAMsi paSavaste tadye te paSavaH puRyAstA lakzmyastadyAstAH puRyA
lakzmyo'sO sa AdityaH sa AsAmeza dakziRataH



8.4.4.[9]

tA hEke'nantarhitAstrivfdvatIByAmupadaDati . jihvAhanU iti vadanto yAScaturdaSa
te hanU yAH zawsA jihveti na taTA kuryAdati te recayanti yaTA pUrvayorhanvorapare
hanU anUpadaDyAdyaTA pUrvasyAM jihvAyAmaparAM
jihvAmanUpadaDyAttAdfktadyatrAhEva Sirastadeva hanU tajjihvA



8.4.4.[10]

asminnu hEke'vAntaradeSa upadaDati . asO vA Aditya etA amuM tadAdityametasyAM
diSi daDma iti na taTA kuryAdanyAni vAva tAni karmARi yEretamatra daDAti



8.4.4.[11]

dakziRata u hEka upadaDati . tadetAH puRyA lakzmIrdakziRato daDmaha iti
tasmAdyasya dakziRato lakzma Bavati taM puRyalakzmIka ityAcakzata uttarata
striyA uttarataAyatanA hi strI tattatkftameva purastAttvevEnA upadaDyAdyatrAhEva
Sirastadeva hanU tajjihvATEtAH puRyA lakzmIrmuKato Datte tasmAdyasya muKe
lakzma Bavati taM puRyalakzmIka ityAcakzate


8.4.4.[12]

sEzA brahmacitiH . yadbrahmopAdaData tasmAdbrahmacitiH sA
prajApaticitiryatprajApatimupAdaData tasmAtprajApaticitiH sa
'rzicitiryadfzInupAdaData tasmAdfzicitiH sA vAyucitiryadvAyumupAdaData
tasmAdvAyucitiH sA stomacitiryatstomAnupAdaData tasmAtstomacitiH sA
prARacitiryatprARAnupAdaData tasmAtprARacitirato yatamadeva katamacca vidyAttena
hEvAsyEzArzeyavatI banDumatI citirBavatyaTa lokampfRe upadaDAtyasyAM
sraktyAM tayorupari banDuH purIzaM nivapati tasyopari banDuH



8.5.1.[1]

paYcamIM citimupadaDAti . etadvE devAScaturTIM citiM citvA
samArohanyadUrDvamantarikzAdarvAcInaM divastadeva tatsaMskftya samArohan



8.5.1.[2]

te'bruvan . cetayaDvamiti citimicateti vAva tadabruvannita UrDvamicateti te
cetayamAnA divameva virAjaM paYcamIM citimapaSyaMsteBya eza loko'candayat



8.5.1.[3]

te'kAmayanta . asapatnamimaM lokamanupabADaM kurvImahIti te'bruvannupa
tajjAnIta yaTemaM lokamasapatnamanupabADaM karavAmahA iti te
'bruvaMScetayaDvamiti citimicateti vAva tadabruvaMstadicata yaTemaM
lokamasapatnamanupabADaM karavAmahA iti



8.5.1.[4]

te cetayamAnAH . etA izwakA apaSyannasapatnAstA upAdaData tABiretaM
lokamasapatnamanupabADamakurvata tadyadetABirimaM
lokamasapatnamanupabADamakurvata tasmAdetA asapatnAstaTevEtadyajamAno
yadetA upadaDAtamevEtallokamasapatnamanupabADaM kurute sarvata upadaDAti
sarvata evEtadetaM lokamasapatnamanupabADaM kurute parArDa upadaDAti
sarvamevEtadetaM lokamasapatnamanupavADaM kurute



8.5.1.[5]

aTa virAja upadaDAti . ezA vE sA virAqyAM taddevA virAjaM paYcamIM
citimapaSyaMstA daSadaSopadaDAti daSAkzarA virAqvirAqezA civiH sarvata
upadaDAti yo vA ekasyAM diSi virAjati na vE sa virAjati yo vAva sarvAsu dikzu virAjati
sa eva virAjati


8.5.1.[6]

yadvevEtA asapatnA upadaDAti . etadvE prajApatimetasminnAtmanaH pratihite
sarvataH pApmopAyatata sa etA izwakA apaSyadasapatnAstA upADatta tABistam
pApmAnamapAhata pApmA vE sapatnastadyadetABiH pApmAnaM sapatnamapAhata
tasmAdetA asapatnAH



8.5.1.[7]

tadvA etatkriyate . yaddevA akurvannidaM nvimaM sa pApmA nopayatate
yattvetatkaroti yaddevA akurvaMstatkaravARItyaTo ya eva pApmA yaH
sapatnastametABirapahate tadyadetABiH pApmAnaM sapatnamapahate tasmAdetA
asapatnAH sarvata upadaDAti sarvata evEtatpApmAnaM sapatnamapahate parArDa
upadaDAti sarvasmAdevEtadAtmanaH pApmAnaM sapatnamapahate



8.5.1.[8]

sa purastAdupadaDAti . agne jAtAnpraRudA naH sapatnAniti yaTEva yajustaTA
banDuraTa paScAtsahasA jAtAnpraRudA naH sapatnAniti yaTEva yajustaTA banDuH



8.5.1.[9]

sA yA purastAdagniH sA . yA paScAdagniH sAgninEva
tatpurastAtpApmAnamapAhatAgninA
paScAttaTEvEtadyajamAno'gninEva purastAtpApmAnamapahate'gninA paScAt



8.5.1.[10]

aTa dakziRataH . zoqaSI stoma ojo draviRamityekAdaSAkzarA vE
trizwuptrEzwuBamantarikzaM catasro diSa eza eva vajraH
paYcadaSastasyAsAvevAdityaH zoqaSI vajrasya BartA sa etena paYcadaSena
vajreREtayA trizwuBA dakziRataH pApmAnamapAhata taTEvEtadyajamAna etena
paYcadaSena vajreREtayA trizwuBA dakziRataH pApmAnamapahate



8.5.1.[11]

aTottarataH . catuScatvAriMSa stomo varco draviRamiti catuScatvAriMSadakzarA vE
trizwuptrEzwuBo vajraH sa etena catuScatvAriMSena vajreREtayA trizwuBottarataH
pApmAnamapAhata taTEvEtadyajamAna etena catuScatvAriMSena vajreREtayA
trizwuBottarataH pApmAnamapahate



8.5.1.[12]

aTa maDye . agneH purIzamasIti brahma vE caturTI citiragniru vE brahma tasyA
etatpurIzamiva yatpaYcamyapso nAmeti tasyokto banDuH



8.5.1.[13]

tAM prAcIM tiraScImupadaDAti . etadDEtayA prajApatiH pApmano
mUlamavfScattaTEvEnayAyametatpApmano mUlaM vfScati dakziRato
dakziRatOdyAmo hi vajro'ntareRa dakziRAM diSyAmudyAmAya ha tamavakASaM
karoti



8.5.1.[14]

sA yA purastAtprARaH sA . yA paScAdapAnaH sA prARenEva
tatpurastAtpApmAnamapAhatApAnena paScAttaTEvEtadyajamAnaH prARenEva
purastAtpApmAnamapahate'pAnena paScAt



8.5.1.[15]

aTa ye aBitaH . tO bAhU sa yo'syABitaH pApmAsIdbAhuByAM tamapAhata
taTEvEtadyajamAno yo'syABitaH pApmA Bavati bAhuByAmeva tamapahate



8.5.1.[16]

annaM purIzavatI . sa yo'syoparizWAtpApmAsIdannena tamapAhAta
taTEvEtadyajamAno yo'syoparizwAtpApmA BavatyannenEva tamapahate



8.5.1.[17]

sa yadDa vA evaMvitprARiti . yo'sya purastAtpApmA Bavati taM tenApahate'Ta
yadapAniti tena taM yaH paScAdaTa yadbAhuByAM karma kurute tena taM yo'Bito
'Ta yadannamatti tena taM ya uparizwAtsarvadA ha vA evaMvitpApmAnamapahate'pi
svapaMstasmAdevaM viduzaH pApaM na kIrtayennedasya pApmAsAnIti



8.5.2.[1]

aTa candasyA upadaDAti . etadvE prajApatiH pApmano
mftyormuktvAnnamEcattasmAdu hEtadupatApI vasIyAnBUtvAnnamicati
tasminnASaMsante'nnamicati jIvizyatIti tasmE devA etadannam
prAyacannetAScandasyAH paSavo vE candAMsyannaM paSavastAnyasmA acadayaMstAni
yadasmA acadayaMstasmAccandAMsi



8.5.2.[2]

tA daSadaSopadaDAti . daSAkzarA virAqvirAqu kftsnamannaM
sarvamevAsminnetatkftsnamannaM daDAti sarvata upadaDAti sarvata
evAsminnetatkftsnamannaM daDAti



8.5.2.[3]

evaScanda iti . ayaM vE loka evaScando varivaScanda ityantarikzaM vE varivaScandaH
SamBUScanda iti dyOrvE SamBUScandaH pariBUScanda iti diSo vE pariBUScanda
Acaccanda ityannaM vA Acaccando manaScanda iti prajApatirvE manaScando
vyacaScanda ityasO vA Adityo vyacaScandaH



8.5.2.[4]

sinDuScanda iti . prARo vE sinDuScandaH samudraScanda iti mano vE
samudraScandaH sariraM canda iti vAgvE sariraM candaH kakupcanda iti prARo vE
kakupcandastrikakupcanda ityudAno vE trikakupcandaH kAvyaM canda iti trayI vE
vidyA kAvyaM cando'NkupaM canda ityApo vA aNkupaM cando'kzarapaNktiScanda
ityasO vE loko'kzarapaNktiScandaH padapaNktiScanda ityayaM vE lokaH
padapaNktiScando vizwArapaNktiScanda iti diSo vE vizwArapaNktiScandaH kzuro
BrajaScanda ityasO vA AdityaH kzuro BrajaScanda AcaccandaH pracaccanda
ityannaM vA Acaccando'nnaM pracaccandaH



8.5.2.[5]

saMyaccanda iti . rAtrirvE saMyaccando viyaccanda ityaharvE viyaccando bfhaccanda
ityasO vE loko bfhaccando raTantaraM canda ityayaM vE loko raTantaraM cando
nikAyaScanda iti vAyurvE nikAyaScando vivaDaScanda ityantarikzaM vE
vivaDaScando giraScanda ityannaM vE giraScando BrajaScanda ityagnirvE
BrajaScandaH saMstupcando'nuzwupcanda iti vAgeva saMstupcando
vAganuzwupcanda evas=cando varivaScanda iti tasyokto banDuH



8.5.2.[6]

vayaScanda iti . annaM vE vayaScando vayaskfccanda ityagnirvE vayaskfccando
vizparDAScanda ityasO vE loko vizparDAScando viSAlaM canda ityayaM vE loko
viSAlaM candaScadiScanda ityantarikzaM vE cadiScando dUrohaRaM canda ityasO vA
Adityo dUrohaRaM candastandraM canda iti paNktirvE tandraM cando'NkANkaM canda
ityApo vA aNkANkaM candaH



8.5.2.[7]

tadyAH purastAdupadaDAti . prARastAsAM praTamA vyAno
dvitIyodAnastftIyodAnaScaturTI vyAnaH paYcamI prARaH zazWI prARaH saptamI
vyAno'zwamyudAno navamI yajamAna evAtra daSamI sa eza yajamAna etasyAM
virAjyaDyUQaH pratizWitaH prARamayyAmarvAcISca parAcIScopadaDAti tasmAdime
prARA arvAYcaSca parAYcaSca



8.5.2.[8]

aTa yA dakziRato .'gnistAsAM praTamA vAyurdvitIyAdityastftIyAdityaScaturTI vAyuH
paYcamyagniH zazWyagniH saptamI vAyurazwamyAdityo navamI yajamAna evAtra
daSamI sa eza yajamAna etasyAM virAjyaDUQaH pratizWito devatAmayyAmarvAcISca
parAcIScopadaDAti tasmAdete devA arvAYcaSca parAYcaSca



8.5.2.[9]

aTa yAH paScAt . ayaM lokastAsAM praTamAntarikzaM dvitIyA dyOstftIyA
dyOScaturTyantarikzaM paYcamyayaM lokaH zazWyayaM lokaH
saptamyantarikzamazwamI dyOrnavamI yajamAna evAtra daSamI sa eza yajamAna
etasyAM virAjyaDyUQaH pratizWito lokamayyAmarvAcISca parAcIScopadaDAti
tasmAdime lokA arvAYcaSca parAYcaSca



8.5.2.[10]

aTa yA uttarataH . grIzmastAsAM praTamA varzA dvitIyA hemantastftIyA
hemantaScaturTI varzAH paYcamI grIzmaH zazWI grIzmaH saptamI varzA
azwamI hemanto navamI yajamAna evAtra daSamI sa eza yajamAna etasyAM
virAjyaDyUQaH pratizWita ftumayyAmarvAcISca parAcIScopadaDAti tasmAdeta ftavo
'rvAYcaSca parAYcaSca



8.5.2.[11]

aTa punareva . yAH purastAdupadaDAti prARAste tA daSa Bavanti daSa vE prARAH
pUrvArDa upadaDAti purastAdDIme prARAH



8.5.2.[12]

aTa yA dakziRataH . etAstA devatA agniSca pfTivI ca vAyuScAntarikzaM cAdityaSca
dyOSca candramASca nakzatrARi cAnnaM cApaSca



8.5.2.[13]

aTa yAH paScAt . diSastAScatasro diSaScatasro'vAntaradiSa UrDvA ceyaM ca



8.5.2.[14]

aTa yA uttarataH . mAsAste vAsantikO dvO grEzmO dvO vArzikO dvO SAradO
dvO hEmantikO dvO



8.5.2.[15]

aTa punareva . yA praTamA daSadayaM sa loko yA dvitIyAntarikzaM tadyA tftIyA
dyOH semameva lokaM praTamayA daSatArohannantarikzaM dvitIyayA divaM
tftIyayA taTEvEtadyajamAna imameva lokaM praTamayA daSatA rohatyantarikzaM
dvitIyayA divaM tftIyayA



8.5.2.[16]

sa sa parANiva rohaH . iyamu vE pratizWA te devA imAm
pratizWAmaBipratyAyaMstaTEvEtadyajamAna imAM pratizWAmaBipratyEtyaTa
yottamA daSadayaM sa lokastasmAdyaTEva praTamAyE daSataH
praBftirevamuttamAyE samAnaM hyetadyadete daSatAvayameva lokaH



8.5.2.[17]

tA vA etAH . catvAriMSadizwakAScatvAriMSadyajUMzi
tadaSItirannamaSItistadyadyadetadAha tadasmA annamaSItiM kftvA prayacati
tenEnaM prIRAti



8.5.3.[1]

aTa stomaBAgA upadaDAti . etadvE prajApateretadannamindro'ByaDyAyatso
'smAdudacikramizattamabravItkaTotkrAmasi kaTA mA jahAsIti sa vE me'syAnnasya
rasaM prayaceti tena vE mA saha prapadyasveti taTeti tasmA etasyAnnasya rasam
prAyacattenEnaM saha prApadyata



8.5.3.[2]

sa yaH sa prajApatiH . ayameva sa yo'yamagniScIyate'Ta yattadannametAstAScandasyA
aTa yaH so'nnasya rasa etAstA stomaBAgA aTa yaH sa indro'sO sa AdityaH sa eza
eva stomo yadDi kiM ca stuvata etameva tena stuvanti tasmA etasmE stomAyEtam
BAgaM prAyacattadyadetasmE stomAyEtaM BAgaM prAyacattasmAtstomaBAgAH



8.5.3.[3]

raSminA satyAya satyaM jinveti . eza vE raSmirannaM raSmiretaM ca tadrasaM ca
saMDAyAtmanprapAdayate pretinA DarmaRA DarmaM jinvetyeza vE pretirannam
pretiretaM ca tadrasaM ca saMDAyAtmanprapAdayate'nvityA divA divaM jinvetyeza vA
anvitirannamanvitiretaM ca tadrasaM ca saMDAyAtmanprapAdayate tadyadyadetadAha
tacca tadrasaM ca saMDAyAtmanprapAdayate'munAdo jinvAdo'syamuzmE
tvADipatinorjorjaM jinveti treDAvihitAstreDAvihitaM hyannam



8.5.3.[4]

yadveva stomaBAgA upadaDAti . etadvE devA virAjaM citiM citvA samArohaMste
'bruvaMScetayaDvamiti citimicateti vAva tadabruvaMste cetayamAnA nAkameva
svargaM lokamapaSyaMstamupAdaData sa yaH sa nAkaH svargo loka etAstA
stomaBAgAstadyadetA upadaDAti nAkamevEtatsvargaM lokamupaDatte



8.5.3.[5]

tadyAstisraH praTamAH . ayaM sa loko yA dvitIyA antarikzaM tadyAstftIyA dyOH sA
yAScaturTyaH prAcI sA digyAH paYcamyo dakziRA sA yAH zazWyaH pratIcI sA yAH
saptamya udIcI sA



8.5.3.[6]

tA vA etAH . ekaviMSatirizwakA ime ca lokA diSaSceme ca vE lokA diSaSca pratizWeme
ca lokA diSaScEkaviMSastasmAdAhuH pratizWEkaviMSa iti



8.5.3.[7]

aTa yA azwAvizwakA atiyanti . sAzwAkzarA gAyatrI brahma gAyatrI
tadyattadbrahmEtattadyadetanmaRqalaM tapati tadetasminnekaviMSe pratizWAyAm
pratizWitaM tapati tasmAnnAvapadyate



8.5.3.[8]

tadDEke . vezaSrIH kzatrAya kzatraM jinveti triMSattamImupadaDati
triMSadakzarA virAqvirAqezA citiriti na taTA kuryAdati te
recayantyekaviMSasampadamaTo gAyatrIsampadamaTo indraloko hEza yEzAnyUnA
virAqindrAya ha ta indraloke dvizantaM BrAtfvyaM pratyudyAminaM
kurvantIndramindralokAnnudante yajamAno vE sve yajYa indro yajamAnAya ha te
yajamAnaloke dvizantaM BrAtfvyaM pratyudyAminaM kurvanti yajamAnaM
yajamAnalokAnnudante yaM vA etamagnimAharantyeza eva yajamAna AyatanenEza u
evAtra triMSattamI



8.5.4.[1]

tA azAQAyE velayopadaDAti . vAgvA azAQA rasa eza vAci tadrasaM daDAti
tasmAtsarvezAmaNgAnAM vAcEvAnnasya rasaM vijAnAti



8.5.4.[2]

yadvevAzAQAyE . iyaM vA azAQAsAvAditya stomaBAgA amuM tadAdityamasyAm
pratizWAyAM pratizWApayati



8.5.4.[3]

yadvevAzAQAyE . iyaM vA azAQA hfdayaM stomaBAgA asyAM tadDfdayaM mano
daDAti tasmAdasyAM hfdayena manasA cetayate sarvata upadaDAti
sarvatastadDfdayaM mano daDAti tasmAdasyAM sarvato hfdayena manasA cetayate
'To puRyA hEtA lakzmyastA etatsarvato Datte tasmAdyasya sarvato lakzma Bavati
taM puRyalakzmIka ityAcakzate



8.5.4.[4]

aTEnAH purIzeRa pracAdayati . annaM vE purIzaM rasa eza tametattiraH karoti
tasmAttira ivAnnasya rasaH



8.5.4.[5]

yadveva purIzeRa . annaM vE purIzaM rasa ezo'nnaM ca tadrasaM ca saMtanoti
saMdaDAti



8.5.4.[6]

yadveva purIzeRa . hfdayaM vE stomaBAgAH purItatpurIzaM hfdayaM tatpurItatA
pracAdayati



8.5.4.[7]

yadveva purIzeRa . saMvatsara ezo'gnistametaccitipurIzErvyAvartayati
tadyAScatasraH praTamAScitayaste catvAra ftavo'Ta stomaBAgA upaDAya purIzaM
nivapati sA paYcamI citiH sa paYcama ftuH



8.5.4.[8]

tadAhuH . yallokampfRAntA anyAScitayo Bavanti nAtra lokampfRAmupadaDAti kAtra
lokampfRetyasO vA Adityo lokampfREza u ezA citiH sEzA svayaM lokampfRA citiraTa
yadata UrDvamA purIzAtsA zazWI citiH sa zazWa ftuH


8.5.4.[9]

aTa purIzaM nivapati . tatra vikarRIM copadaDAti hiraRyaSakalEH
prokzatyagnimaByAdaDAti sA saptamI citiH sa saptama ftuH



8.5.4.[10]

tA u vE zaqeva . yadDi vikarRI ca svayamAtfRA ca zazWyA eva tacciteH



8.5.4.[11]

tA u vE paYcEva . yajuzAnyAsu purIzaM nivapati tUzRImatra tenEzA na citiraTo
lokampfRAntA anyAScitayo Bavanti nAtra lokanpfRAmupaDAti teno evEzA na citiH



8.5.4.[12]

tA u vE tisra eva . ayameva lokaH praTamA citirdyOruttamATa yA
etAstisrastadantarikzaM tadvA idamekamivEvAntarikzaM tA evaM tisra evaM paYcEvaM
zaqevaM sapta



8.6.1.[1]

nAkasada upadaDAti . devA vE nAkasado'trEza sarvo'gniH saMskftaH sa ezo'tra
nAkaH svargo lokastasmindevA asIdaMstadyadetasminnAke svarge loke devA
asIdaMstasmAddevA nAkasadastaTEvEtadyajamAno yadetA
upadaDAtyetasminnevEtannAke svarge loke sIdati



8.6.1.[2]

yadveva nAkasada upadaDAti . etadvE devA etaM nAkaM svargaM lokamapaSyannetA
stomaBAgAste'bruvannupa tajjAnIta yaTAsminnAke svarge loke sIdAmeti te
'bruvaMScetayaDvamiti citimicateti vAva tadabruvaMstadicata yaTAsminnAke svarge
loke sIdAmeti



8.6.1.[3]

te cetayamAnAH . etA izwakA apaSyannAkasadastA upAdaData tABiretasminnAke svarge
loke'sIdaMstadyadetABiretasminnAke svarge loke'sIdaMstasmAdetA
nAkasadastaTEvEkadyajamAno yadetA upadaDAtyetasminnevEtannAke svarge loke
sIdati


8.6.1.[4]

dikzUpadaDAti . diSo vE sa nAkaH svargo lokaH svarga evEnA etalloke
sAdayatyftavyAnAM velayA saMvatsaro vA ftavyAH saMvatsaraH svargo lokaH svarga evEnA
etalloke sAdayatyantastomaBAgameza vE sa nAkaH svargo lokastasminnevEnA
etatpratizWApayati



8.6.1.[5]

sa purastAdupadaDAti . rAjYyati prAcI digiti rAjYI ha nAmEzA prAcI digvasavaste
devA aDipataya iti vasavo hEtasya diSo devA aDipatayo'gnirhetInAm
pratiDartetyagnirhEvAtra hEtInAM pratiDartA trivfttvA stomaH pfTivyAM Srayatviti
trivftA hEzA stomena pfTivyAM SritAjyamukTamavyaTAyE staBnAtvityAjyena
hEzokTenAvyaTAyE pfTivyAM stabDA raTantaraM sAma pratizWityA antarikza iti
raTantareRa hEzA sAmnA pratizWitAntarikza fzayastvA praTamajA devezviti prARA
vA fzayaH praTamajAstadDi brahma praTamajaM divo mAtrayA varimRA praTantviti
yAvatI dyOstAvatIM varimRA praTantvityetadviDartA cAyamaDipatiSceti vAkca tO
manaSca tO hIdaM sarvaM viDArayataste tvA sarve saMvidAnA nAkasya pfzWe svarge
loke yajamAnaM ca sAdayantviti yaTEva yajustaTA banDuH



8.6.1.[6]

aTa dakziRataH . virAqasi dakziRA digiti virAqQa nAmEzA dakziRA digrudrAste
devA aDipataya iti rudrA hEtasya diSo devA aDipataya indro hetInAm
pratiDartetIndro hEvAtra hetInAM pratiDartA paYcadaSastvA stomaH pfTivyAM
Srayatviti paYcadaSena hEzA stomena pfTivyAM SritA prOgamukTamavyaTAyE
staBnAtviti prOgeRa hEzokTenAvyaTAyE pfTivyAM stabDA bfhatsAma
pratizWityA antarikza iti bfhatA hEzA sAmnA pratizWitAntarikza fzayastvA
praTamajA devezviti tasyokto banDuH



8.6.1.[7]

aTa paScAt . samrAqasi pratIcI digiti samrAqQa nAmEzA pratIci digAdityAste devA
aDipataya ityAdityA hEtasyE diSo devA aDipatayo varuRo hetInAM pratiDarteti
varuRo hEvAtra hetInAM pratiDartA saptadaSastvA stomaH pfTivyAM Srayatviti
saptadaSena hEzA stomena pfTivyAM SritA marutvatIyamukTamavyaTAyE
staBnAtviti marutvatIyena hEzokTenAvyaTAyE pfTivyAM stabDA vErUpaM sAma
pratizWityA antarikza iti vErUpeRa hEzA sAmnA pratizWitAntarikza fzayastvA
praTamajA devezviti tasyokto banDuH



8.6.1.[8]

aTottarataH svarAqasyudIcI digiti svarAqQa nAmEzodIcI diNmarutaste devA
aDipataya iti maruto hEtasyE diSo devA aDipatayaH somo hetInAM pratiDarteti
somo hEvAtra hetInAM pratiDartEkaviMSastvA stomaH pfTivyAM
SrayatvityekaviMSena hEzA stomena pfTivyAM SritA nizkevalyamukTamavyaTAyE
staBnAtviti nizkevalyena hEzokTenAvyaTAyE pfTivyAM stabDA vE rAjaM sAma
pratizWityA antarikza iti vErAjena hEzA sAmnA pratizWitAntarikza fzayastvA
praTamajA devezviti tasyokto banDuH



8.6.1.[9]

aTa maDye . aDipatnyasi bfhatI digityaDipatnI ha nAmEzA bfhatI digviSve te
devA aDipataya iti viSve hEtasyE diSo devA aDipatayo bfhaspatirhetInA
pratiDarteti bfhaspatirhEvAtra hetInAM pratiDartA triRavatrayastriMSO tvA stomO
pfTivyAM SrayatAmiti triRavatrayastriMSAByAM hEzA stomAByAM pfTivyAM SritA
vESvadevAgnimArute ukTe avyaTAyE staBnItAmiti vESvadevAgnimArutAByAM
hEzokTAByAmavyaTAyE pfTivyAM stabDA SAkvararEvate sAmanI pratizWityA
antarikza iti SAkvararEvatAByAM hEzA sAmaByAM pratizWitAntarikza fzayastvA
praTamajA devezviti tasyokto banDuH



8.6.1.[10]

etAvAnvE sarvo yajYaH . yajYa u devAnAmAtmA yajYameva taddevA AtmAnaM
kftvEtasminnAke svarge loke'sIdaMstaTEvEtadyajamAno yajYamevAtmAnaM
kftvEtasminnAke svarge loke sIdati



8.6.1.[11]

aTa paYcacUqA upadaDAti . yajYo vE nAkasado yajYa u eva paYcacUqAstadya ime
catvAra ftvijo gfhapatipaYcamAste nAkasado hotrAH paYcacUqA atiriktaM vE
tadyadDotrA yadu vA atiriktaM cUqaH sa tadyatpaYcAtiriktA tasmAtpaYcacUqAH



8.6.1.[12]

yadveva nAkasatpaYcacUqA upadaDAti . AtmA vE nAkasado miTunaM paYcacUqA
arDamu hEtadAtmano yanmiTunaM yadA vE saha miTunenATa sarvo'Ta kftsnaH
kftsnatAyE



8.6.1.[13]

yadveva nAkasatpaYcacUqA upadaDAti . AtmA vE nAkasadaH prajA paYcacUqA atiriktaM
vE tadAtmano yatprajA yadu vA atiriktaM cUqaH sa
tadyatpaYcAtiriktAstasmAtpaYcacUqAH



8.6.1.[14]

yadveva nAkasatpaYcacUqA upadaDAti . diSo vE nAkasado diSa u eva
paYcacUqAstadyA amuzmAdAdityAdarvAcyaH paYca diSastA nAkasado yAH parAcyastAH
paYcacUqA atiriktA vE tA diSo yA amuzmAdAdityAtparAcyo yadu vA atiriktaM cUqaH sa
tadyatpaYcAtiriktAstasmAtpaYcacUqAH



8.6.1.[15]

yadveva paYcacUqA upadaDAti . etadvE devA abiBayuryadvE na
imAMlokAnuparizwAdrakzAMsi nAzwrA na hanyuriti ta etAnezAM
lokAnAmuparizwAdgoptF!nakurvata ya ete hetayaSca prahetayaSca
taTEvEtadyajamAna etAnezAM lokAnAmuparizwAdgoptF!nkurute ya ete hetayaSca
prahetayaSca



8.6.1.[16]

sa purastAdupadaDAti . ayaM puro harikeSa ityagnirvE purastadyattamAha pura iti
prAYcaM hyagnimudDaranti prAYcamupacarantyaTa yadDarikeSa ityAha haririva
hyagniH sUryaraSmiriti sUryasyeva hyagne raSmayastasya raTagftsaSca raTOjASca
senAnIgrAmaRyAviti vAsantikO tAvftU puYjikasTalA ca kratusTalA cApsarasAviti
dikcopadiSA ceti ha smAha mAhitTiH senA ca tu te samitiSca daNkzRavaH paSavo hetiH
pOruzeyo vaDaH prahetiriti yadvE senAyAM ca samitO ca'rtIyante daNkzRavaH
paSavo hetiH pOruzeyo vaDaH prahetiriti yadanyo'nyaM Gnanti sa pOruzeyo
vaDaH prahetisteByo namo astviti teBya eva namaskaroti teno mfqayantviti ta
evAsmE mfqayanti te yaM dvizmo yaSca no dvezwi tamezAM jamBe daDma iti
yameva dvezwi yaScEnaM dvezwi tamezAM jamBe daDAtyamumezAM jamBe
daDAmIti ha brUyAdyaM dvizyAttato'ha tasminna punarastyapi tannAdriyeta
svayaMnirdizwo hyeva sa yamevaMviddvezwi



8.6.1.[17]

aTa dakziRataH . ayaM dakziRA viSvakarmetyayaM vE vAyurviSvakarmA yo'yam
pavata eza hIdaM sarvaM karoti tadyattamAha dakziReti tasmAdeza dakziREva
BUyizWaM vAti tasya raTasvanaSca raTecitraSca senAnIgrAmaRyAviti grEzmO
tAvftU menakA ca sahajanyA cApsarasAviti dikcopadiSA ceti ha smAha mAhitTirime tu
te dyAvApfTivI yAtuDAnA hetI rakzAMsi prahetiriti yAtuDAnA hEvAtra hetI rakzAMsi
prahetisteByo namo astviti tasyokto banDuH



8.6.1.[18]

aTa paScAt . ayaM paScAdviSvavyacA ityasO vA Adityo viSvavyacA yadA hyevEza
udetyaTedaM sarvaM vyaco Bavati tadyattamAha paScAditi tasmAdetam
pratyaYcameva yantaM paSyanti tasya raTaprotaScAsamaraTaSca senAnIgrAmaRyAviti
vArzikO tAvftU pramlocantI cAnumlocantI cApsarasAviti dikcopadiSA ceti ha smAha
mAhitTirahorAtre tu te te hi pra ca mlocato'nu ca mlocato vyAGrA hetiH sarpAH
prahetiriti vyAGrA hEvAtra hetiH sarpAH prahetisteByo namo astvititasyokto banDuH



8.6.1.[19]
aTottarataH . ayamuttarAtsaMyadvasuriti yajYo vA
uttarAttadyattamAhottarAdityuttaratOpacAro hi yajYo'Ta yatsaMyadvasurityAha
yajYaM hi saMyantItIdaM vasviti tasya tArkzyaScArizwanemiSca senAnIgrAmaRyAviti
SAradO tAvftUviSvAcI ca GftAcI cApsarasAviti dikcopadiSA ceti ha smAha
mAhitTirvediSca tu te srukca vedireva viSvAcI srugGftAcyApo hetirvAtaH
prahetirityApo hEvAtra hetirvAtaH prahetirato hyevozRo vAtyataH SItasteByo namo
astviti tasyokto banDuH



8.6.1.[20]

aTa maDye . ayamuparyarvAgvasuriti parjanyo vA upari tadyattamAhoparItyupari hi
parjanyo'Ta yadarvAgvasurityAhAto hyarvAgvasu vfzwirannaM prajAByaH pradIyate
tasya senajicca suzeRaSca senAnIgrAmaRyAviti hEmantikO tAvftU urvaSI ca
pUrvacittiScApsarasAviti dikcopadiSA ceti ha smAha mAhitTirAhutiSca tu te dakziRA
cAvasPUrjanhetirvidyutprahetirityavasPUrjanhEvAtra hetirvidyutprahetisteByo
namo astviti tasyokto banDuH



8.6.1.[21]

ete vE te hetayaSca prahetaSca . yAMstaddevA ezAM
lokAnAmuparizwAdgoptFnakurvatATa yAstAH prajA ete te senAnIgrAmaRyo'Ta
yattanmiTunametAstA apsarasaH sarva eva taddevAH kftsnA BUtvA saha prajayA saha
miTunenEtasminnAke svarge loke'sIdaMstaTEvEtadyajamAnaH sarva eva kftsno
BUtvA saha prajayA saha miTunenEtasminnAke svarge loke sIdati



8.6.1.[22]

tA vA etAH . daSezwakA upadaDAti daSAkzarA virAqvirAqezA citistA u vE paYcEva
dvedve hyupadaDAti tA hEtA agnerASizastA uttamAyAM citA upadaDAtyanta ezo
'gneryaduttamA citirantatastadagnerASizo nirAha paYca Bavanti paYca hi yajYa ASizo
'TEne antarA purIzaM nivapatyagnI hEtO yadete izwake nedimAvagnI saMSocAta
ityaTo annaM vE purIzamannenEvAByAmetatsaMjYAM karoti



8.6.1.[23]

aTAto'nvAvftam . purastAdupaDAya dakziRataH paScAduttarato maDya
upadaDAtyaTottarAH purastAdevAgra upaDAya dakziRata uttarato maDye
paScAdupadaDAtyavastAtprapadano ha svargo loka etadvE devA imAMlokAntsarvataH
samapiDAyAvastAtsvargaM lokaM prApadyanta taTEvEtadyajamAna
imAMlokAntsarvataH samapiDAyAvastAtsvargaM lokaM prapadyate



8.6.2.[1]

candasyA upadaDAti . atrEza sarvo'gniH saMskftaH sa ezo'tra SriyamEcanno hEzo
'taH purA tasmA alamAsa yacriyamaDArayizyattasmAdidamapyetarhyAhurna vA ezo
'laM SriyE DAraRAya rAjyAya vA grAmaRITyAya veti tasmE devA etAM Sriyam
prAyacannetAScandasyAH paSavo candAMsyannaM paSavo'nnamu SrIH



8.6.2.[2]

tricAnyupadaDAti . trivfdvE paSuH pitA mAtA putro'To garBa ulbaM jarAyuaTo
trivfdvA annaM kfzirvfzwirvIjamekEvAticandA BavatyekA hyeva sA sarvARi
candAMsyati sA yA sA SrIrmahattadukTaM tadyattanmahadukTametAstAScandasyAH



8.6.2.[3]

tasya Siro gAyatryaH . AtmA trizwuBo'nUkaM jagatyaH pakzO paNktayo'TEtAsAM
kakuBAM catvAri catvAryakzarARyAdAyAticandasyupadaDAti sA sAticandA eva Bavati
gAyatrya itarAH sampadyante sEva gAyatryaSItiryA bfhatyaH sA bArhatI yA uzRihaH
sOzRihyaTa yadvaSo yadarDarcO yadEndrAgnaM yadAvapanaM tadaticandA aTa
yannado yatsUdadohA yatpadanuzaNgA yatkiMcAtrAnuzwupkarmIRaM tadanuzwuBaH



8.6.2.[4]

pratizWA dvipadAH . etAvadvE mahadukTaM mahadukTaM SrIH sarvAmevAsmA etAM
devAH prAyacaMstaTEvAsmA ayametAM sarvAM SriyaM prayacati



8.6.2.[5]

yadveva candasyA upadaDAti . etadvE devA etaM nAkaM svargaM lokamapaSyannetA
stomaBAgAstasminnaviSaMstezAM viSatAM prajApatiruttamo'viSatsa yaH sa
prajApatiretAstAScandasyAH



8.6.2.[6]

tasya Siro gAyatryaH . tA yadgAyatryo Bavanti gAyatraM hiSirastisro Bavanti trivfdDi
SiraH pUrvArDa upadaDAti purastAdDIdaM SiraH



8.6.2.[7]

urastrizwuBaH . tA retaHsicorvelayopadaDAti pfzwayo vE retaHsicA uro vE prati
pfzwayaH



8.6.2.[8]

SroRI jagatyaH . sa yAvati purastAtsvayamAtfRAyE trizwuBa upadaDAti tAvati
paScAjjagatIryo vA ayaM maDye prARastadezA svayamAtfRA yAvatyu vA
etasmAtprARAtpurastAdurastAvati paScAcroRI



8.6.2.[9]

sakTyAvanuzwuBaH . tA anantarhitA jagatIBya upadaDAtyanantarhite tacroRiByaM
sakTyo daDAti



8.6.2.[10]

parSavo bfhatyaH . kIkasAH kakuBaH so'ntareRa trizwuBaSca kakuBaSca
bfhatIrupadaDAti tasmAdimA uBayatra parSavo badDAH kIkasAsu ca jatruzu ca



8.6.2.[11]

grIvA uzRihaH . tA anantarhitA gAyatrIBya upadaDAtyanantarhitAstacIrzRo grIvA
daDAti



8.6.2.[12]

pakzO paNktayaH . tA yatpaNktayo Bavanti pANktO hi pakzO pArSvata upadaDAti
pArSvato hImO pakzO yadvarzIyaScandastaddakziRata upadaDAti dakziRaM
tadarDaM paSorvIryavattaraM karoti tasmAddakziRo'rDaH paSovIryavattaraH



8.6.2.[13]

udaramaticandAH . paSavo vE candAMsyannaM paSava udaraM vA annamattyudaraM hi
vA annamatti tasmAdyadodaramannaM prApnotyaTa tajjagDaM yAtayAmarUpam
Bavati tadyadezA paSUMScandAMsyatti tasmAdatticandA atticandA ha vE tAmaticandA
ityAcakzate paro'kzaM paro'kzakAmA hi devAH



8.6.2.[14]

yoniH purIzavatI . te saMsofzwe upadaDAti saMspfzwe hyudaraM ca yoniSca
purISasaMhite Bavato mAMsaM vE purIzaM mAMsena vA udaraM ca yoniSca saMhite
pUrvAticandA BavatyaparA purIzavatyuttaraM hyudaramaDarA yoniH



8.6.2.[15]

te prAcyA upadaDAti . prANhyezo'gniScIyate'To prAgvE prAca udaraM prAcI
yonirbahistomaBAgaM hfdayaM vE stomaBAgA hfdayamu vA uttamaTodaramaTa
yoniH



8.6.2.[16]

te dakziRataH svayamAtfRAyA upadaDAti . aTa praTamAyAM citA uttararaH
svayamAtfRAyA udaraM ca yoniM copadaDAti yo vA ayaM maDye prARastadezA
svayamAtfREtasya tatprARasyoBayata udaraM ca yoniM ca daDAti tasmAdetasya
prARasyoBayata udaraM ca yoniSca



8.6.2.[17]

pratizWA dvipadAH . tA yaddvipadA Bavanti dvandvaM hi pratizWA tisro Bavanti
trivfdDi pratizWA paScAdupadaDAti paScADIyaM pratizWA



8.6.2.[18]

so'syEza sukfta AtmA . tadyasya hEtamevaM sukftamAtmAnaM kurvantyetaM ha sa
sukftamAtmAnamaBisamBavatyaTa yasya hEtamato'nyaTA kurvanti duzkftaM ha
tasyAtmAnaM kurvanti sa ha sa duzkftamevAtmAnamaBisamBavati



8.6.2.[19]

tadete sAmaniDane aByukte . arko devAnAM parame vyomannarkasya devAH parame
vyomannityetadvE devAnAM viSatAM prajApatiruttamo'viSattasmAdAhArko devAnAm
parame vyomannityaTa yadAhArkasya devAH parame vyomannityayaM vA
agnirarkastasyEtaduttamAyAM citO sarve devA vizwAstasmAdAhArkasya devAH parame
vyomanniti



8.6.3.[1]

gArhapatyamupadaDAti . etadvE devAH prApya rAdDvevAmanyanta te
'bruvankenedamarAtsmeti gArhapatyenEvetyavruvangArhapatyaM vE citvA samAruhya
praTamAM citimapaSyAma praTamAyE dvitIyAM dvitIyAyE tftIyAM tftIyAyE caturTIM
caturTyE paYcamIM paYcamyA idamiti



8.6.3.[2]

ta'bruvan . upa tajjAnIta yaTeyamasmAsveva rAdDirasaditi te
'bruvaMScetayaDvamiti citimicateti vAva tadabruvaMstadicata yaTeyamasmAsveva
rAdDirasaditi



8.6.3.[3]

te cetayamAnAH . etadapaSyannihemamAhftyopadaDAmahA iti tamihAhftyopAdaData
tasminvyavadanta vasavaH purastAdrudrA dakziRata AdityAH paScAnmaruta uttarato
viSve devA uparizwAdihopadaDAmehopadaDAmeti



8.6.3.[4]

te'bruvan . maDya evopadaDAmahE sa no maDya upahitaH sarvezAm
BavizyatIti taM maDya upAdaData tadetAM rAdDimAtmannadaData maDyato
maDyata evEtadetAM rAdDimAtmannadaData taTEvEtadyajamAno
yadgArhapatyamupadaDAtyetAmevEtadrAdDimAtmanDatte maDyato maDyata
evEtadetAM rAdDimAtmanDatte



8.6.3.[5]

yadveva gArhapatyamupadaDAti . annaM vE gArhapatyo'ttAyamagniScito'ttra
evEtadannamapidaDAti maDyato maDyata evAsminnetadannaM daDAti



8.6.3.[6]

yadveva gArhapatyamupadaDAti . vedirvE devaloko'Ta vA eza bahirvedi cito
Bavati taM yadihAhftyopadaDAti tadenaM vedO devaloke pratizWApayati



8.6.3.[7]

yadveva gArhapatyamupadaDAti . yonirvE puzkaraparRamaTa vA eza bahiryoni cito
Bavati bahirDo vA etadyoneragnikarma yatpurA puzkaraparRAttaM
yadihAhftyopadaDAti tadenaM yonO puzkaraparRe pratizWApayati taTo hEzo
'bahirDA BavatyazwAvizwakA upadaDAti tasyokto banDustaM vA etEreva
yajurBiretayAvftA cinoti yo hyevAsO sa evAyaM tamevEtadAhftyehopadaDAti



8.6.3.[8]

aTa punaScitimupadaDAti . etadvE devA gArhapatyaM citvA tasminrAdDiM
nApaSyanyonirvE gArhapatyA citirezo vE yone rAdDiryadretaH prajAtistasyAmetasyAM
yonO retaH prajAtiM nApaSyan



8.6.3.[9]

te'bruvan . upa tajjAnIta yaTAsyAM yonO retaH prajAtiM daDAmeti te
'bruvaMScetayaDvamiti citimicateti vAva tadabruvaMstadicata yaTAsyAM yonO retaH
prajAtiM daDAmeti


8.6.3.[10]

te cetayamAnAH . etAM punaScitimapaSyaMstAmupAdaData tadetasyAM yonO retaH
prajAtimadaDurmaDyato maDyata evEtadetasyAM yonO retaH
prajAtimadaDustaTEvEtadyajamAno yatpunaScitimupadaDAtyetasyAmevEtadyonO
retaH prajAtiM daDAti maDyato maDyata evEtadetasyAM yonO retaH prajAtiM
daDAti



8.6.3.[11]

tAM hEke jaGanArDa upadaDati . jaGanArDAdvE retaH sicyate pucasaMDO
pucAdvE retaH sicyata iti na taTA kuryAdbahirDA ha te yone retaH prajAtiM daDati
ye taTA kurvanti maDya evopadaDyAttatsamprati yonO retaH prajAtiM daDAti



8.6.3.[12]

azwAvizwakA upadaDAti . azwAkzarA gAyatrI gAyatro'gniryAvAnagniryAvatyasya
mAtrA tAvatEvEnametadreto BUtaM siYcati paYca kftvaH sAdayati paYcacitiko'gniH
paYca'rtavaH saMvatsaraH saMvatsaro'gniryAvAnagniryAvatyasya mAtrA
tAvatEvEnametadreto BUtaM siYcatyazwAvizwakAH paYca kftvaH sAdayati tattrayodaSa
trayodaSa mAsAH saMvatsarastrayodaSAgneScitipurIzARi yAvAnagniryAvatyasya mAtrA
tAvattadBavati



8.6.3.[13]

yadveva punaScitimupadaDAti . etadvA etadayaTAyaTaM karoti
yadAhavanIyAdgArhapatyamuttaraM cinoti tadyatpunaScitimupadaDAti ya
evAyamagniScitastamevEtadAhftyAsyoparizwAtpunaScinoti tadyaccitaM santam
punaScinoti tasmAtpunaScitiH



8.6.3.[14]

tadDEke . jaGanArDe gArhapatyamupadaDati pUrvArDe punaScitimAhavanIyaSca
vA etO gArhapatyaScEvaM vA etAvagnI iti na taTA kuryAdayaM vE loko gArhapatyo
dyOrAhavanIya uttaro vA asAvasyE tasmAdenAmuttarAmevopadaDyAt



8.6.3.[15]

yadveva gArhapatyaM ca punaScitiM copadaDAti . vediSca hEte agneruttaravediScATa
ye amU pUrve nivapatyaDvarasya te aTa hEte agnestadyadete upaDAyAgniM
nidaDAti vedO cEvEnametaduttaravedO ca pratizWApayati


8.6.3.[16]

yadveva punaScitimupadaDAti . punaryajYo hEza uttarA hEzA devayajyA
punaryajYamevEtadupaDatta uttarAmeva devayajyAmupa hEnaM punaryajYo
namati



8.6.3.[17]

yadveva punaScitimupadaDAti . yaM vE taM prARA fzayo'gre'gniM samaskurvantsa
eza tamevEtatpunaScinoti tadyaccitaM santaM punaScinoti tasmAdveva punaScitiH



8.6.3.[18]

yena fzayastapasA sattramAyanniti . amUnetadfzInAhenDAnA agniM svarABaranta
itInDAnA agniM svargaM lokamAharanta ityetattasminnahaM nidaDe nAke agnimiti
svargo vE loko nAko yamAhurmanava stIrRabarhizamiti ye vidvAMsaste manava
stIrRabarhizamiti sarvadA hEva sa stIrRabarhiH



8.6.3.[19]

taM patnIBiranugacema devAH . putrErBrAtfBiruta vA hiraRyErityetenEnaM
sarveRAnugacemetyetannAkaM gfBRAnAH sukftasya loka iti svargo vE loko nAkaH
svargaM lokaM gfhRAnAH sukftasya loka ityetattftIye pfzWe aDi rocane diva
ityetadDa tftIyaM pfzWaM rocanaM divo yatrEza etattapati



8.6.3.[20]

A vAco maDyamaruhadBuraRyuriti . etadDa vAco maDyaM yatrEza etaccIyate
BuraRyuriti BartEtyetadayamagniH satpatiScekitAna ityayamagniH satAm
pratiScetayamAna ityetatpfzWe pfTivyA nihito davidyutaditi pfzWe pfTivyA nihito
dIpyamAna ityetadaDaspadaM kfRutAM ye pftanyava ityaDaspadaM kurutAM
sarvAnpApmana ityetat



8.6.3.[21]

ayamagnirvIratamo vayoDA iti . ayamagnirvIryavattamo vayoDA ityetatsahasriyo
dyotatAmaprayucanniti sahasriyo dIpyatAmapramatta ityetadviBrAjamAnaH sarirasya
maDya itIme vE lokAH sariraM dIpyamAna ezu lokezvityetadupa pratyAhi divyAni
DAmetyupa prayAhi svargaM lokamityetat



8.6.3.[22]

sampracyavaDvamupa samprayAteti . amUnetadfzInAha samenam
pracyavaDvamupa cEnaM samprayAtetyagne paTo devayAnAnkfRuDvamiti yaTEva
yajustaTA banDuH punaH kfRvAnA pitarA yuvAneti vAkca vE manaSca pitarA yuvAnA
vAkca manaScEtAvagnI anvAtAMsIttvayi tantumetamiti yo
'sAvfziBistantustatastametadAha



8.6.3.[23]

udbuDyasvAgne pratijAgfhi tvamiti . imametadagnimAhoccEnaM buDyasva prati
cEnaM jAgfhItIzwApUrte saMsfjeTAmayaM ceti yaTEva yajustaTA
banDurasmintsaDasTe aDyuttarasminniti dyOrvA uttaraM saDasTaM viSve devA
yajamAnaSca sIdateti tadviSvErdevEH saha yajamAnaM sAdayati



8.6.3.[24]

yena vahasi sahasram . yenAgne sarvavedasamityetadDAsya pratijYAtatamaM DAma
yena sahasraM vahati yena sarvavedasaM tenemaM yajYaM no naya svardevezu gantava
iti tena na imaM yajYaM naya svargaM lokaM devezu gantava ityetadayaM te
yonirftviya iti tasyokto banDurazwAvizwakA upadaDAti tasyo evoktaH



8.7.1.[1]

ftavyA upadaDAti . ftava ete yadftavyA ftUnevEtadupadaDAti tadetatsarvaM
yadftavyAH saMvatsaro vA ftavyAH saMvatsara idaM
sarvamidamevEtatsarvamupadaDAtyaTo prajananametatsaMvatsaro vA ftavyAH
saMvatsaraH prajananaM prajananamevEtadupadaDAti



8.7.1.[2]

yadveva'rtavyA upadaDAti . kzatra vA ftavyA viSa imA itarA izwakAH kzatraM
tadviSyattAraM daDAti tAH sarvAsu citizUpadaDAti sarvasyAM tadviSi kzatramattAraM
daDAti



8.7.1.[3]

yadveva'rtavyA upadaDAti . saMvatsara ezo'gniH sa ftavyABiH saMhitaH
saMvatsaramevEtadftuBiH saMtanoti saMdaDAti tA vE nAnApraBftayaH samAnodarkA
ftavo vA asfjyanta te sfzwA nAnEvAsan



8.7.1.[4]

te'bruvan . na vA itTaM santaH SakzyAmaH prajanayituM rUpEH samAyAmeti ta
ekEkamftuM rUpEH samAyaMstasmAdekEkasminnftO sarvezAmftUnAM rUpaM tA
yannAnApraBftayo nAnA hyasfjyantATa yatsamAnodarkA rUpErhi samAyan


8.7.1.[5]

sa upadaDAti . tapaSca tapasyaSca SESirAvftU iti nAmanI enayorete nAmaByAmevEne
etadupadaDAtyasO vA AdityastapastasmAdetAvftU anantarhitO tadyadetasmAdetAvftU
anantarhitO tasmAdetO tapaSca tapasyaSca



8.7.1.[6]

agnerantaHSlezo'sIti . saMvatsara ezo'gniH sa ftavyABiH saMhitaH
saMvatsaramevEtadftuBiH saMtanoti saMdaDAti kalpetAM dyAvApfTivI kalpantAmApa
ozaDaya itIdamevEtatsarvamftuBiH kalpayati kalpantAmagnayaH pfTaNnama
jyEzWyAya savratA ityagnayo hEte pfTagyadetA izwakAste
yaTAnayorftvorjyEzWyAya kalperannevametadAha ye agnayaH samanaso'ntarA
dyAvApfTivI ime iti yaTEva yajustaTA banDuH SESirAvftU aBikalpamAnA
indramiva devA aBisaMviSantviti yaTendraM devA aBisaMvizwA evamimAvftU
jyEzWyAyABisaMviSantvityetaddve izwake Bavato dvO hi mAsAvftuH
sakftsAdayatyekaM tadftuM karoti



8.7.1.[7]

tadyadete atropadaDAti . saMvatsara ezo'gnirima u lokAH saMvatsarastasya dyOreva
paYcamI citirdyOrasya SiSira ftustadyadete atropadaDAti yadevAsyEte
AtmanastadasminnetatpratidaDAti tasmAdete atropadaDAti



8.7.1.[8]

yadvevEte atropadaDAti . prajApatirezo'gniH saMvatsara u prajApatistasya Sira eva
paYcamI citiH Siro'sya SiSira ftustadyadete atropadaDAti yadevAsyEte
AtmanastadasminnetatpratidaDAti tasmAdete atropadaDAti



8.7.1.[9]

sa purastAtsvayamAtfRAyE ca viSvajyotizaSca'rtavye upadaDAti . dyOrvA uttamA
svayamAtfRAditya uttamA viSvajyotirarvAcInaM taddivaScAdityAcca'rtUndaDAti
tasmAdarvAcInamevAta ftavo'To prajananametadarvAcInaM taddivaScAdityASca
prajananaM daDAti tasmAdarvAcInamevAtaH prajAyate sTitaM hEvAtaH
parAkprajananaM yAvanto hyeva sanAgre devAstAvanto devAH



8.7.1.[10]

aTa praTamAyE svayamAtfRAyE praTamAyE ca viSvajyotiza uparizwAdftavye
upadaDAti . iyaM vE praTamA svayamAtfRAgniH praTamA
viSvajyotistadUrDvAnftUndaDAti tasmAdita UrDvA ftavo'To
prajananametaditastadUrDvaM prajananaM daDAti tasmAdita UrDvameva prajAyate



8.7.1.[11]

tA na vyUhet . nedftUnvyUhAnIti yo vE mriyata ftavo ha tasmE vyuhyante
tasmAdyatrEva praTame upadaDAti tatsarvA upadaDyAt



8.7.1.[12]

aTo ime vE lokA ftavyAH . imAMstallokAnUrDvAMScitiBiScinotyaTo kzatraM vA
ftavyAH kzatraM tadUrDvaM citiBiScinotyaTo saMvatsaro vA ftavyAH saMvatsaraM
tadUrDvaM citiBiScinoti tA nAnyayA
yajuzmatyezwakayoparizwAdaByupadaDyAnnetkzatraM viSAByupadaDAnIti



8.7.1.[13]

tA hEtA eva saMyAnyaH . etadvE devA
ftavyABirevemAMlokAntsamayuritaScorDvAnamutaScArvAcastaTEvEtadyajamAna
ftavyABirevemAMlokAntsaMyAtItaScorDvAnamutaScArvAcaH



8.7.1.[14]

tadu ha carakADvaryavaH . anyA eva saMyAnIrityupadaDati na taTA kuryAdatyahEva
recayantyetA u eva saMyAnyaH



8.7.1.[15]

aTa viSvajyotizamupadaDAti . Adityo vA uttamA viSvajyotirAdityo hyevAmuzmiMloke
viSvajyotirAdityamevEtadupadaDAti



8.7.1.[16]

yadveva viSvajyotizamupadaDAti . prajA vE viSvajyotiH prajA hyeva viSvaM jyotiH
prajananamevEtadupadaDAti



8.7.1.[17]

sa purastAtsvayamAtfRAyE viSvajyotizamupadaDAti . dyOrvA uttamA
svayamAtfRAditya uttamA viSvajyotirarvAcInaM taddiva AdityaM daDAti tasmAdezo
'rvAcInamevAtastapa tyaTo prajananametadarvAcInaM taddivaH prajananaM daDAti
tasmAdarvAcInamevAtaH prajAyate


8.7.1.[18]

aTa praTamAyE svayamAtfRAyE . uparizwAdviSvajyotizamupadaDAtIyaM vE
praTamA svayamAtfRAgniH praTamA viSvajyotiritastadUrDvamagniM daDAti
tasmAdita UrDvo'gnirdIpyate'To prajananametaditastadUrDvaM prajananaM
daDAti tasmAdita UrDvameva prajAyate



8.7.1.[19]

aTa maDyamAyE svayamAtfRAyE . uparizwAdviSvajyotizamupadaDAtyantarikzaM
vE maDyamA svayamAtfRA vAyurmaDyamA viSvajyotirantarikze tadvAyuM daDAti
tasmAdayamantarikze vAyuH



8.7.1.[20]

tAnyetAni jyotIMzi . tadyadetA evamupadaDAtyetAnyevEtajjyotIMzi samyaYci daDAti
tasmAdita UrDvo'gnirdIpyate'rvANsAvAdityastapatyantarikze'yaM tiryaNvAyuH pavate



8.7.1.[21]

paramezWI tvA sAdayatviti . paramezWI hyetAM paYcamIM
citimapaSyaddivaspfzWe jyotizmatImiti divo hyasO pfzWe jyotizmAnAdityaH



8.7.1.[22]

viSvasmE prARAyApAnAya . vyAnAyeti prARo vE viSvajyotiH sarvasmA u vA etasmE
prARo
viSvaM jyotiryaceti sarvaM jyotiryacetyetatsUryaste'Dipatiriti sUryamevAsyA aDipatiM
karoti sAdayitvA sUdadohasADivadati tasyokto banDuH



8.7.1.[23]

tA hEtA eva saMyAnyaH . etadvE devA
viSvajyotirBirevemAMlokAntsamayuritaScorDvAnamutaScArvAcastaTEvEtadyajamAno
viSvajyotirBirevemAMlokAntsaMyAtItaScorDvAnamutuScArvAcaH



8.7.1.[24]

tadu ha carakADvaryavo .'nyA eva saMyAnIrityupadaDati na taTA kuryAdatyahEva
recayantyetA u eva saMyAnyaH


8.7.2.[1]

aTa lokampfRAmupadaDAti . asO vA Adityo lokampfREza
hImAMlokAnpUrayatyamumevEtadAdityamupadaDAti tAM sarvAsu citizUpadaDAtIme
vE lokA etAScitayo'muM tadAdityamezu lokezu daDAti tasmAdeza sarveBya
evEByo lokeByastapati



8.7.2.[2]

yadveva lokampfRAmupadaDAti . kzatraM vE lokampfRA viSa imA itarA izwakAH
kzatraM tadviSyattAraM daDAti tAM sarvAsu citizUpadaDAti sarvasyAM tadviSi
kzatramattAraM daDAti



8.7.2.[3]

sEzEkEva Bavati . ekasTaM tatkzatramekasTAM SriyaM karotyaTa yA dvitIyA
miTunaM tadarDamu hEtadAtmano yanmiTunaM yadA vE saha miTunenATa sarvo
'Ta kftsnaH kftsnatAyA ekena yajuzA bahvIrizwakA upadaDAti kzatraM
tadvIryeRAtyAdaDAti kzatraM viSo vIryavattaraM karotyaTetarAH pfTaNnAnA
yajurBirupadaDAti viSaM tatkzatrAdavIryatarAM karoti pfTagvAdinIM nAnAcetasam



8.7.2.[4]

sa vA asyAM sraktyAM praTame upadaDAti . amuM tadAdityametasyAM diSi
paDAtyaTetastasmAdato'nuparyEtyaTetastasmAdato'nuparyEtyaTetastasmAdato
'nuparyEtyaTAtastasmAdato'nuparyEti



8.7.2.[5]

sa yadyatrEva praTame upadaDAti . taduttame anUpadaDyAtsakfdDEvAsAvAditya
imAMlokAnparyetya nAtipracyavetAtihftya pUrve uttame anUpadaDAtyamuM
tadAdityamimAMlokAnatipracyAvayati tasmAdasAvAditya imAMlokAnasaMsTito
dakziRAvftpunaH punaranuparyEti



8.7.2.[6]

lokaM pfRa cidraM pfReti . lokaM ca pUraya cidraM ca pUrayetyetadaTo sIda DruvA
tvamityaTo sIda sTirA tvaM pratizWitetyetadindrAgnI tvA
bfhaspatirasminyonAvasIzadannitIndrAgnI ca tvA bfhaspatiScAsminyonO
pratyatizWipannityetadanuzwuBA vAgvA anuzwubvAgindra indro lokampfRA na
sAdayatyasanno hyeza sUdadohasA vadati prARo vE sUdadohAH
prARenEvEnametatsaMtanoti saMdaDAti


8.7.2.[7]

tadAhuH . kaTamezA lokampfRAyAtayAmnI BavatItyasO vA Adityo
lokampfRAyAtayAmA vA ezo'To vAgvE lokampfRAyAtayAmnyu vE vAk



8.7.2.[8]

sa vE yajuzmatIrupaDAya . lokampfRayA pracAdayatyannaM vE yajuzmatya izwakA
AtmA lokampfRAnnaM tadAtmanA paridaDAti tasmAdannamAtmanA parihitamAtmEva
Bavati



8.7.2.[9]

sa vA Atmanneva . yajuzmatIrupadaDAti na pakzapucezvAtmaMstadannaM daDAti
yadu vA AtmannannaM DIyate tadAtmAnamavati tatpakzapucAnyaTa
yatpakzapucezu nEva tadAtmAnamavati na pakzapucAni



8.7.2.[10]

uBayIryajuzmatISca lokampfRAScAtmannupadaDAti . tasmAdayamAtmA dviguRo
bahulatara iva lokampfRA eva pakzapucezu tasmAtpakzapucAni tanIyAMsIvAnUcISca
tiraScItmannupadaDAtyasTIni vA izwakAstasmAdimAnyanvaYci ca tiryaYci
cAtmannasTIni parAcIreva pakzapucezu na hi kiM cana pakzapucezu
tiryagasTyasti tadDEtadeva citasya cAcitasya ca vijYAnamevameva cita itaraTAcitaH



8.7.2.[11]

sa vE svayamAtfRAM lokampfRayA pracAdayati . prARo vE svayamAtfRAdityo lokampfRA
prARaM tadAdityena samindDe tasmAdayamuzRaH prARastayA sarvamAtmAnam
pracAdayati sarvaM tadAtmAnamAdityena samindDe tasmAdayaM sarva
evAtmozRastadDEtadeva jIvizyataSca marizyataSca vijYAnamuzRa eva jIvizyaYcIto
marizyan



8.7.2.[12]

sa yasyAM sraktyAM praTame upadaDAti . tato daSaBirdaSaBiH saMcAdayannetyA
svayamAtfRAyE sa tenEva dakziRAvfjjaGanena svayamAtfRAM saMcAdayannetyAnUkyAyA
aTa punaretya tamavaDiM saMcAdayati



8.7.2.[13]

AtmAnamagre saMcAdayati . AtmA hyevAgre samBavataH samBavatyaTa dakziRam
pakzamaTa pucamaTottaraM taddakziRAvfttadDi devatrATo evaM vA asAvAditya
imAMlokAndakziRAvfdanuparyEti



8.7.2.[14]

sa eza prARa eva yallokampfRA . tayA sarvamAtmAnaM pracAdayati
sarvasmistadAtmanprARaM daDAti tadyadDAsyEzANgaM nABiprApnuyAtprARo hAsya
tadaNgaM nABiprApnuyAdyadu vE prARo'NgaM nABiprApnoti Suzyati vA vE
tanmlAyati vA tasmAdenaM sarvamevEtayA pracAdayet



8.7.2.[15]

sa vA Atmana evADi pakzapucAni cinoti . Atmano hyevADyaNgAni prarohantyaTa
yatpurastAdarvAcIrupadaDyAdyaTAnyata AhftyANgaM pratidaDyAttAdfktat



8.7.2.[16]

na BinnAM na kfzRAmupadaDyAt . Arcati vA ezA yA Bidyata ArtamvetadrUpaM
yatkfzRaM nedArtamAtmAnamaBisaMskaravA iti nABinnAm
parAsyennedanArtamAtmano bahirDA karavARIti DizRyeByaH pratisaMKyAya yA
virAjamatiricyerannottarAmudBaveyustadvE Kalu tA Arcanti tA Bittvotkara
utkiredutkaro vA atiriktasya pratizWA tadyatrAtiriktasya pratizWA tadevEnA
etatpratizWApayati



8.7.2.[17]

aTAta izwakAmAtrARAmeva . pAdamAtrIH praTamAyAM cottamAyAM ca
cityorupadaDyAtpratizWA vE pAdo yo vE pAdaH sa hasta UrvasTamAtryo varzizWAH
syurna hyUrvasTAtkiM cana varzIyo'sTyasti tryAliKitavatyastisraScitayaH syustrivfto
hIme lokA aparimitAliKite dve raso hEte citI aparimita u vE rasaH sarvAstveva
tryAliKitavatyaH syuH sarve hyeveme lokAstrivftaH



8.7.2.[18]

aTAta izwakAnAmevAvapanasya . yAM kAM ca yajuzmatImizwakAM vidyAttAm
maDyamAyAM citA upadaDyAdantarikzaM vE maDyamA citirantarikzamu vE
sarvezAM BUtAnAmAvapanamaTo annaM vE yajuzmatya izwakA udaraM maDyamA
citirudare tadannaM daDAti



8.7.2.[19]

tadAhuH . nopadaDyAnnedatirecayAnIti sa vA upEva daDyAtkAmeByo vA etA izwakA
upaDIyante na vE kAmAnAmatiriktamasti sa vE nEvopadaDyAdetAvadvA etaddevA
akurvan



8.7.3.[1]

aTa purIzaM nivapati . mAMsaM vE purIzaM mAMsenEvEnametatpracAdayatIzwakA
upaDAyAsyIzwakA asTi tanmAMsEH saMcAdayati



8.7.3.[2]

sa vE svayamAtfRAyAmAvapati . prARo vE svayamAtfRAnnaM purIzaM prARe tadannaM
daDAti tena sarvamAtmAnaM pracAdayati tammAdyatprARe'nnaM DIyate
sarvamAtmAnamavati sarvamAtmAnamanuvyeti



8.7.3.[3]

na svayamAtfRAyAmAvapedityu hEka AhuH . prARaH svayamAtfRA
netprARAnapidaDAnIti
sa vA Eva vapedannena vE prARA vizwabDA yo vA annaM nAtti saM vE tasya prARA
rohanti tadyasya ha taTA kurvanti yaTA SuzkA sUrmI suzirEvaM ha so
'muzmiMloke samBavati tasmAtsvayamAtfRAyAmEva vapet



8.7.3.[4]

svayamAtfRAyAmopya . anUkyayA saMcAdayannetyA pariSridByaH sa tenEva
dakziRAvfjjaGanena svayamAtfRAM saMcAdayannEtyA punaranUkyAyE



8.7.3.[5]

AtmAnamagre saMcAdayati . AtmA hyevAgre samBavataH samBavatyaTa dakziRam
pakzamaTa pucamaTottaraM taddakziRAvfttadDi devatrA



8.7.3.[6]

sa eza prARa eva yatpurIzam . tena sarvamAtmAnaM pracAdayati
sarvasmiMstadAtmanprARaM daDAti tadyadDAsyEtadaNgaM nABiprApnuyAtprARo
hAsya tadaNgaM nABiprApnuyAdyadu vE prARo'NgaM nABiprApnoti Suzyati vA vE
tanmlAyati vA tasmAdenaM sarvamevEtena pracAdayet



8.7.3.[7]

indraM viSvA avIvfDanniti . indraM hi sarvARi BUtAni varDayanti samudravyacasaM
gira iti mahimAnamasyEtadAha raTItamaM raTInAmiti raTitamo hyeza raTinAM
vAjAnAM satpatiM patimityannaM vE vAjA annAnAM satpatim
patimityetadEndryAnuzwuBA nivapatyEndraM hi purIzaM
tadetadarDamagneryatpurIzamarDamEzwakam



8.7.3.[8]

tadAhuH . yatsarvEScandoBiH sarvABirdevatABirizwakA
upadaDAtyaTEtadekayEkadevatyayA nivapati kaTametadarDamagneritIndro vE
sarvAndevAnpratistadyadEndryA nivapati tenEtadarDamagneraTa yadanuzwuBA
vAgvA anuzwubvAgu sarvARi candAMsi teno evArDam



8.7.3.[9]

aTa vikarRIM ca svayamAtfRAM copadaDAti . vAyurvE vikarRI dyOruttamA
svayamAtfRA vAyuM ca taddivaM copadaDAtyuttame upadaDAtyuttame hi vAyuSca
dyOSca saMspfzwe saMspfzwe hi vAyuSca dyOSca pUrvAM
vikarRImupadaDAtyarvAcInaM taddivo vAyuM daDAti tasmAdezo'rvAcInameva vAtaH
pavate



8.7.3.[10]

yadveva vikarRImupadaDAti . yatra vA ado'SvaM citimavaGrApayanti tadasAvAditya
imAMlokAntsUtre samAvayate tadyattatsUtraM vAyuH sa sa yaH sa vAyurezA sA vikarRI
tadyadetAmupadaDAtyasAveva tadAditya imAMlokAntsUtre samAvayate



8.7.3.[11]

yadveva vikarRIM ca svayamAtfRAM copadaDAti . AyurvE vikarRI prARaH
svayamAtfRAyuSca tatprARaM copadaDAtyuttame upadaDAtyuttame hyAyuSca prARaSca
saMspfzwe saMspfzwe hyAyuSca prARaSca pUrvAmuttarAM vikarRImupadaDAtyAyuzA
tatprARamuBayataH parigfhRAti



8.7.3.[12]

proTadaSvo na yavase .'vizyanyadA mahaH saMvaraRAdvyasTAt Adasya vAto anuvAti
SociraDa sma te vrajanaM kfzRamastIti yadA vA etasya vAto'nuvAti SociraTEtasya
vrajanaM kfzRaM Bavati trizwuBopadaDAti trEzwuBo hi vAyurAgneyyAgnikarma
hyaniruktayAnirukto hi vAyuraTa yadvAta ityAha vAto hi vAyuH



8.7.3.[13]

aTa svayamAtfRAmupadaDAti . AyozwvA sadane sAdayAmItyeza vA
AyustasyEtatsadanamavata ityeza hIdaM sarvamavati cAyAyAmityetasya hIdaM sarvaM
cAyAyAM samudrasyahyetadDfdayaM raSmIvatIM BAsvatImiti raSmIvatI hi
dyOrBAsvatyA yA dyAM BAsyA pfTivImorvantarikzamityevaM hyeza
imAMlokAnABAti



8.7.3.[14]

paramezWI tvA sAdayatviti . paramezWI hyetAM paYcamIM citimapaSyan



8.7.3.[15]

yadveva paramezWinopadaDAti . prajApatiM visrastaM devatA AdAya
vyudakrAmaMstasya paramezWI Sira AdAyotkramyAtizWan



8.7.3.[16]

tamabravIt . upa mehi ma etadDehi yena me tvamudakramIriti kiM me tato
BavizyatIti tvaddevatyameva ma etadAtmano BavizyatIti taTeti
tadasminnetatparamezWI pratyadaDAt



8.7.3.[17]

tadyEzottamA svayamAtfRA . etadasya tadAtmanastadyadetAmatropadaDAti
yadevAsyEzAtmanastadasminnetatpratidaDAti tasmAdetAmatropadaDAti



8.7.3.[18]

divaspfzWe vyacasvatIM praTasvatImiti . divo hyetatpfzWaM
vyacasvatpraTastaddivaM yaca divaM dfMha divaM mA hiMsIrityAtmAnaM yacAtmAnaM
dfMhAtmAnaM mA hiMsIrityetat



8.7.3.[19]

viSvasmE praRAyApAnAya . vyAnAyodAnAyeti prARo vE svayamAtfRA sarvasmA u vA
etasmE prARaH pratizWAyE caritrAyetIme vE lokAH svayamAtfRA ima u lokAH
pratizWA caritraM sUryastvABipAtviti sUryastvABigopAyatvityetanmahyA svastyeti
mahatyA svastyetyetaccardizA SaMtameneti yaccardiH SaMtamaM tenetyetat



8.7.3.[20]

nAnopadaDAti . nAnA hi vAyuSca dyOSca sakftsAdayati samAnaM tatkaroti samAnaM
hyAyuSca prARaSca te vA uBe eva Sarkare Bavata uBe svayamAtfRe samAnaM
hyevAyuSca prARaScATEne sUdadohasADivadati prARo vE sUdadohAH prAReREvEne
etatsaMtanoti saMdaDAti



8.7.3.[21]

tA asya sUdadohasa iti . Apo vE sUdo'nnaM dohaH somaM SrIRanti pfSnaya ityannaM vE
pfSni janmandevAnAmiti saMvatsaro vE devAnAM janma viSa iti yajYo vE viSo yajYe hi
sarvARi BUtAni vizwAni trizvA rocane diva iti savanAni vE trIRi rocanAni
savanAnyetadAhAnuzwuBA vAgvA anuzwubvAgu sarve prARA vAcA cEvEne etatprARena
ca saMtanoti saMdaDAti sA vA ezEkA satI sUdadohAH sarvA izwakA anusaMcarati prARo
vE sUdadohAstasmAdayameka eva prARaH santsarvARyaNgAni
sarvamAtmAnamanusaMcarati



8.7.4.[1]

aTa svayamAtfRAsu sAmAni gAyati . ime vE lokAH svayamAtfRAstA etAH SarkarAstA
devA
upaDAyEtAdfSIrevApaSyanyaTEtAH SuzkAH SarkarAH



8.7.4.[2]

te'bruvan . upa tajjAnIta yaTEzu lokezu ramasupajIvanaM daDAmeti te
'bruvaMScetayaDvamiti citimicateti vAva tadabruvaMstadicata yaTEzu lokezu
rasamupajIvanaM daDAmeti



8.7.4.[3]

te cetayamAnAH . etAni sAmAnyapaSyaMstAnyagAyaMstErezu lokezu
rasamupajIvanamadaDustaTEvEtadyajamAno yadetAni sAmAni
gAyatyezvevEtallokezu rasamupajIvanaM daDAti



8.7.4.[4]

svayamAtfRAsu gAyati . ime vE lokAH svayamAtfRA ezvevEtallokezu rasamupajIvanaM
daDAti



8.7.4.[5]

sa vE BUrBuvaH svariti . etAsu vyAhftizu gAyati BUriti vA ayaM loko Buva
ityantarikzalokaH svarityasO loka ezvevEtallokezu rasamupajIvanaM daDAti



8.7.4.[6]

tAni vE nAnAprastAvAni . samAnaniDanAni tAni yannAnAprastAvAni nAnA
hyapaSyannaTa yatsamAnaniDanAnyekA hyeva yajYasya pratizWEkaM niDanaM
svarga eva lokastasmAtsvarjyotirniDanAni



8.7.4.[7]

aTEnaM hiraRyaSakalEH prokzati . atrEza sarvo'gniH saMskftastasmindevA
etadamftaM rUpamuttamadaDustaTEvAsminnayametadamftaM rUpamuttamaM
daDAti



8.7.4.[8]

yadvevEnaM hiraRyaSakalEH prokzati . etadvA asminnado'mUM purastAdramyAM
tanUM maDyato daDAti rukBaM ca puruzaM
cATEnametatsarvamevoparizwAdramyayA tanvA pracAdayati



8.7.4.[9]

dvAByAMdvAByAM SatAByAm . dvipAdyajamAno yajamAno
'gniryAvAnagniryAvatyasya mAtrA tAvatEvAsminnetadamftaM rUpamuttamaM daDAti
paYca kftvaH paYcacitiko'gniH paYca'rtavaH saMvatsaraH saMvatsaro
'gniryAvAnAgnaryAvatyasya mAtrA tAvatEvAsminnetadamftaM rUpamuttamaM daDAti
sahasreRa sarvaM vE sahasraM sarveREvAsminnetadamftaM rUpamuttamaM daDAti



8.7.4.[10]

paScAdagre prANtizWan . aTottarato dakziRATa purastAtpratyaNNaTa jaGanena
parItya dakziRata udaNtizWaMstaddakziRAvfttadDi devatrATAnuparItya paScAtprAN
tizWaMstaTo hAsyEtatprAgeva karma kftaM Bavati



8.7.4.[11]

sahasrasya pramAsi . sahasrasya pratimAsi sahasrasyonmAsi sAhasro'si sahasrAya tveti
sarvaM vE sahasraM sarvamasi sarvasmE tvetyetat



8.7.4.[12]

aTAtaScitipurIzARAmeva mImAMsA . ayameva lokaH praTamA citiH paSavaH purIzaM
yatpraTamAM citiM purIzeRa pracAdayatImaM tallokaM paSuBiH pracAdayati


8.7.4.[13]

antarikzameva dvitIyA citiH . vayAMsi purIzaM yaddvitIyAM citiM purIzeRa
pracAdayatyantarikzaM tadvayoBiH pracAdayati



8.7.4.[14]

dyOreva tftIyA citiH . nakzatrARi purIzaM yattftIyAM citiM purIzeRa pracAdayati
divaM tannakzatrEH pracAdayati



8.7.4.[15]

yajYa eva caturTI citiH . dakziRAH purIzaM yaccaturTI citiM purIzeRa pracAdayati
yajYaM taddakzinABiH pracAdayati



8.7.4.[16]

yajamAna eva paYcamI citiH . prajA purIzaM yatpaYcamIM citiM purIzeRa pracAdayati
yajamAnaM tatprajayA pracAdayati



8.7.4.[17]

svarga eva lokaH zazWI citiH . devAH purIzaM yatzazWIM citiM purIzeRa
pracAdayati svargaM tallokaM devEH pracAdayati



8.7.4.[18]

amftameva saptamI citiH tAmuttamAmupadaDAtyamftaM tadasya sarvasyottamaM
daDAti tasmAdasya sarvasyAmftamuttamaM tasmAddevA anantarhitAstasmAdu te'mftA
ityaDidevatam



8.7.4.[19]

aTADyAtmam . yEveyaM pratizWA yaScAyamavANprARassatpraTamA citirmAMsam
purIzaM yatpraTamAM citiM purIzeRa pracAdayatyetasya tadAtmano mAMsEH
saMcAdayatIzwakA upaDAyAsTIzwakA asTi tanmAMsEH saMcAdayati
nADastAtsaMcAdayati tasmAdime prARA aDastAdasaMcannA uparizwAttu
pracAdayatyetadasya tadAtmana uparizwAnmAMsEH saMcAdayati tasmAdasyEtadAtmana
uparizwAnmAMsEH saMcannaM nAvakASate



8.7.4.[20]
yadUrDvaM pratizWAyA avAcInaM maDyAt . taddvitIyA citirmAMsaM purIzaM
yaddvitIyAM citiM purIzeRa pracAdayatyetadasya tadAtmano mAMsEH
saMcAdayatIzwakA upaDAyAsTIzwakA asTi tanmAMsEH saMcAdayati purIza
upadaDAti purIzeRa pracAdayatyetadasya tadAtmana uBayato mAMsEH saMcAdayati
tasmAdasyEtadAtmana uBayato mAMsEH saMcannaM nAvakASate



8.7.4.[21]

maDyameva tftIyA citiH . yadUrDvaM maDyAdavAcInaM grIvAByastaccaturTI
citirgrIvA eva paYcamI citiH Sira eva zazWI citiH prARA eva saptamI
citistAmuttamAmupadaDAti prARAMstadasya sarvasyottamAndaDAti tasmAdasya
sarvasya prARA uttamAH purIza upadaDAti mAMsaM vE purIzaM mAMsena
tatprARAnpratizWApayati noparizwAtpracAdayati tasmAdime prARA
uparizwAdasaMcannAH

9.1.1.[1]

aTAtaH SatarudriyaM juhoti . atrEza sarvo'gniH saMskftaH sa ezo'tra rudro devatA
tasmindevA etadamftaM rUpamuttamamadaDuH sa ezo'tra dIpyamAno
'tizWadannamicamAnastasmAddevA abiBayuryadvE no'yaM na hiMsyAditi



9.1.1.[2]

te'bruvan . annamasmE samBarAma tenEnaM SamayAmeti tasmA etadannaM
samaBaraYcAntadevatyaM tenEnamaSamayaMstadyadetam
devametenASamayaMstasmAcAntadevatyaM SAntadevatyaM ha vE
tacatarudriyamityAcakzate paro'kzaM paro'kzakAmA hi
devAstaTEvAsminnayametadamftaM rUpamuttamaM daDAti sa ezo'tra
dIpyamAnastizWatyannamicamAnastasmA etadannaM samBarati SAntadevatyaM
tenEnaM Samayati



9.1.1.[3]

jartilErjuhoti . jAyata eza etadyaccIyate sa eza sarvasmA annAya jAyata
uBayamvetadannaM yajjartilA yacca grAmyaM yaccAraRyaM yadaha tilAstena grAmyaM
yadakfzwe pacyante tenAraRyamuBayenEvEnametadannena prIRAti grAmyeRa
cAraRyena ca



9.1.1.[4]

arkaparRena juhoti . annamarko'nnenEvEnametatprIRAti



9.1.1.[5]

pariSritsu juhoti . agnaya ete yatpariSritastaTo hAsyEtA agnimatyevAhutayo hutA
Bavanti



9.1.1.[6]

yadvevEtacatarudriyaM juhoti . prajApatervisrastAddevatA udakrAmaMstameka eva
devo nAjahAnmanyureva so'tinnantarvitato'tizWatso'rodIttasya yAnyaSrURi
prAskandaMstAnyasminmanyO pratyatizWantsa eva SataSIrzA rudraH
samaBavatsahasrAkzaH SatezuDiraTa yA anyA vipruzo'pataMstA asaMKyAtA
sahasrARImAMlokAnanuprAviSaMstadyadruditAtsamadrudrAH so'yaM SataSIrzA rudraH
sahasrAkzaH SatezuDiraDijyaDanvA pratihitAyI BIzayamARo
'tizWadannamicamAnastasmAddevA abiBayuH



9.1.1.[7]

te prjApatimabruvan . asmAdvE biBImo yadvE no'yaM na hiMsyAditi so
'bravIdannamasmE samBarata tenEnaM Samayateti tasmA etadannaM
samaBaraYcatarudriyaM tenEnamaSamayaMstadyadetaM SataSIrzARAM
rudrametenASamayaMstasmAcatadyadetaM SataSIrzARAM
rudrametenASamayaMstasmAcataSIrzarudraSamanIyaM SataSIrzarudraSamanIyaM ha
vE tacatarudriyamityAcakzate paro'kzaM paro'kzakAmA hi devAstaTEvAsmA
ayametadannaM samBarati SatarudriyaM tenEnaM Samayati



9.1.1.[8]

gaveDukAsaktuBirjuhoti . yatra vE sA devatA visrastASayattato gaveDukAH
samaBavantsvenEvEnametadBAgena svena rasena prIRAti



9.1.1.[9]

arkaparRena juhoti . etasya vE devasyASayAdarkaH
samaBavatsvenEvEnametadBAgena svena rasena prIRAti



9.1.1.[10]

pariSritsu juhoti . lomAni vE pariSrito na vE lomasu vizaM na kiM cana
hinastyuttarArDe'gnerudaNtizWanjuhotyetasyAM ha diSyetasya devasya gfhAH
svAyAmevEnametaddiSi prIRAti svAyAM diSyavayajate



9.1.1.[11]

sa vE jAnudaGne praTamaM svAhAkaroti . aDEva vE tadyajjAnudaGnamaDa iva
tadyadayaM lokastadya imaM lokaM rudrAH prAviSaMstAMstatprIRAti



9.1.1.[12]

aTa nABidaGne . maDyamiva vE tadyannABidaGnam
maDyamivAntarikzalokastadye'ntarikzalokaM rudrAH prAviSaMstAMstatprIRAti


9.1.1.[13]

aTa muKadaGna . uparIva vE tadyanmuKadaGnamuparIva tadyadasO
lokastadye'muM lokaM rudrAH prAviSaMstAMstatprIRAti svAhAkAreRAnnaM vE svAhAkAro
'nnenEvEnAnetatprIRAti



9.1.1.[14]

namaste rudra manyava iti . ya evAsmintso'ntarmanyurvitato'tizWattasmA
etannamaskarotyuto ta izave namo bAhuByAmuta te nama itIzvA ca hi bAhuByAM
ca BIzayamARo'tizWat



9.1.1.[15]

sa eza kzatraM devaH . yaH sa SataSIrzA samaBavadviSa ima itare ye vipruNByaH
samaBavaMstasmA etasmE kzatrAyEtA viSa etaM purastAdudDAramudaharanya eza
praTamo'nuvAkastenEnamaprIRaMstaTEvAsmA ayametam
purastAdudDAramudDarati tenEnaM prIRAti tasmAdeza ekadevatyo Bavati rOdra
etaM hyetena prIRAti



9.1.1.[16]

caturdaSEtAni yajUMzi Bavanti . trayodaSa mAsAH saMvatsaraH prajApatiScaturdaSaH
prajApatiragniryAvAnagniryAvatyasya mAtrA tAvatEvEnametadannena prIRAti namo
nama iti yajYo vE namo yajYenEvEnametannamaskAreRa namasyati tasmAdu ha
nAyajYiyaM brUyAnnamasta iti yaTA hEnaM brUyAdyajYasta iti tAdfktat



9.1.1.[17]

aTa dvandviByo juhoti . namo'muzmE cAmuzmE ceti tadyaTA vE brUyAdasO
tvaM ca na eza ca mA hiMsizwamityevametadAha natarAM hi vidita Amantrito hinasti



9.1.1.[18]

namo hiraRyabAhave . senAnye diSAM ca pataye nama ityeza eva hiraRyabAhuH
senAnIreza diSAM patistadyatkiM cAtrEkadevatyametameva tena prIRAti kzatrameva
tadviSyapiBAgaM karoti tasmAdyadviSastasminkzatriyo'piBAgo'Ta yA asaMKyAtA
sahasrARImAMlokAnanuprAviSannetAstA devatA yABya etajjuhoti



9.1.1.[19]

aTa jAteByo juhoti . etAni ha jAtAnyete rudrA anupraviviSuryatra yatrEte
tadevEnAnetatprIRAtyaTo evaM hEtAni rudrARAM jAtAni devAnAM vE viDAmanu
manuzyAstasmAdu hemAni manuzyARAM jAtAni yaTAjAtamevEnAnetatprIRAti



9.1.1.[20]

tezAM vA uBayatonamaskArA anye .'nyataratonamaskArA anye te ha te GoratarA
aSAntatarA ya uBayatonamaskArA uBayata evEnAnetadyajYena namaskAreRa
Samayati



9.1.1.[21]

sa vA aSItyAM ca svAhAkaroti . praTame cAnuvAke'TASItyAmaTASItyAM ca yAni
corDvAni yajUMzyAvatAneByo'nnamaSItayo'nnenEvEnAnetatprIRAti



9.1.1.[22]

aTEtAni yajUMzi japati . namo vaH kirikeBya ityetadDAsya pratijYAtatamaM DAma
yaTA priyo vA putro hfdayaM vA tasmAdyatrEtasmAddevAcaNketa
tadetABirvyAhftiBirjuhuyAdupa hEvEtasya devasya priyaM DAma gacati taTo
hEnameza devo na hinasti



9.1.1.[23]

namo vaH kirikeBya iti . ete hIdaM sarvaM kurvanti devAnAM hfdayeBya
ityagnirvAyurAditya etAni ha tAni devAnAM hfdayAni namo vicinvatkeBya ityete hIdaM
sarvaM vicinvanti namo vikziRatkeBya ityete vE taM vikziRanti yaM vicikzIzanti
nama AnirhateBya ityete hyeByo lokeByo'nirhatAH



9.1.1.[24]

aTottArARi japati . drApe anDasaspata ityeza vE drApireza vE taM drA payati yaM
didrApayizatyanDasaspata iti somasya pata ityetaddaridra nIlalohiteti nAmAni
cAsyEtAni rUpARi ca nAmagrAhamevEnametatprIRAtyAsAM prajAnAmezAM paSUnAm
mA
BermA roNno ca naH kiM canAmamaditi yaTEva yajustaTA banDuH



9.1.1.[25]

sa eza kzatraM devaH . tasmA etasmE kzatrAyEtA viSo'mum
purastAdudDAramudaharanyo'sO praTamo'nuvAko'TAsmA
etamuparizwAdudDAramudaharaMstenEnamaprIRaMstaTEvAsmA
ayametamuparizwAdudDAramudDarati tenEnaM prIRAti tasmAdapyeza ekadevatyo
Bavati rOdra evEtaM hyevEtenaprIRAti


9.1.1.[26]

saptEtAni yajUMzi Bavanti . saptacitiko'gniH sapta'rtavaH saMvatsaraH saMvatsaro
'gniryAvAnagniryAvatyasya mAtrA tAvatEvEnametadannena prIRAti
tAnyuBayAnyekaviMSatiH sampadyante dvAdaSa mAsAH paYca'rtavastraya ime lokA
asAvAditya ekaviMSa etAmaBisampadam



9.1.1.[27]

aTAvatAnAnjuhoti . etadvA enAndevA etenAnnena
prItvATEzAmetEravatAnErDanUMzyavAtanvaMstaTEvEnAnayametadetenAnnena
prItvATEzAmetEravatAnErDanUMzyavatanoti na hyavatatena DanuzA kaM cana
hinasti



9.1.1.[28]

tadvE sahasrayojana iti . etadDa paramaM dUraM yatsahasrayojanaM tadyadeva
paramaM dUraM tadevEzAmetadDanUMzyavatanoti



9.1.1.[29]

yadvevAha sahasrayojana iti . ayamagniH sahasrayojanaM na hyetasmAditi
netyanyatparamasti tadyadagnO juhoti tadevEzAM sahasrayojane DanUMzyavatanoti



9.1.1.[30]

asaMKyAtA sahasrARi . asmiMnmahatyarRava iti yatrayatra te
tadevEzAmetadDanUMzyavatanoti



9.1.1.[31]

daSEtAnavatAnAnjuhoti . daSAkzarA virAqvirAqagnirdaSa diSo diSo'gnirdaSa prARAH
prARA agniryAvAnagniryAvatyasya mAtrA tAvatEvEzAmetadDanUMzyavatanoti



9.1.1.[32]

aTa pratyavarohAnjuhoti . etadvA etadimAMlokAnita UrDvo rohati sa sa parANiva roha
iyamu vE pratizWA te devA imAM pratizWAmaBipratyAyaMstaTEvEtadyajamAva
imAM pratizWAmaBipratyEti



9.1.1.[33]

yadveva pratyavarohati . etadvA enAnetatprIRannanvavEti tata
evEtadAtmAnamapodDarate jAvAtvE taTA hAnenAtmanA sarvamAyureti



9.1.1.[34]

yadveva pratyavarohati . etadvA etadetAnrudrAnita UrDvAnprIRAti tAnpunaramuto
'rvAcaH



9.1.1.[35]

nano'stu rudreByo ye divIti . tadye'muzmiMloke rudrAsteBya etannamaskaroti
yezAM varzamizava iti varzaM ha tezAmizavA varzeRa ha te hiMsanti yaM
jihiMsizanti



9.1.1.[36]

namo'stu rudreByo ye'ntarikza iti . tadye'ntarikzaloke rudrAsteBya
etannamaskaroti yezAM vAta izava iti vAto ha tezAmizavo vAtena ha te hiMsanti yaM
jihiMsizanti



9.1.1.[37]

namo'stu rudreByo ye pfTivyAmiti . tadye'smiMloke rudrAsteBya etannamaskaroti
yezAmannamizava ityannaM ha tezAmizavo'nnena ha te hiMsanti yaM jihiMsizanti



9.1.1.[38]

teByo daSa prAcIH . daSa dakziRA daSa pratIcIrdaSodIcIrdaSorDvA iti daSAkzarA
virAqvirAqagnirdaSa diSo diSo'gnirdaSa prARAH prARA agniryAvAnagniryAvatyasya
mAtrA tAvatEvEnAnetadannena prIRAti



9.1.1.[39]

yadvevAha daSadaSeti . daSa vA aYjaleraNgulayo diSidiSyevEBya etadaYjaliM karoti
tasmAdu hEtadBIto'YjaliM karoti teByo namo astviti teBya eva namaskaroti te no
mfqayantviti ta evAsmE mfqayanti te yaM dvizmo yaSca no dvezwi tamezAM jamBe
daDma iti yameva dvezwi yaScEnaM dvezwi tamezAM jamBe daDAtyamumezAM
jamBe daDAmIti ha brUyAdyaM dvizyAttato'ha tasminna punarastyapi tannAdriyeta
svayaMnirdizwo hyeva sa yamevaMviddvezwi


9.1.1.[40]

trizkftvaH pratyavarohati . trivfdagniryAvAnagniryAvatyasya mAtrA
tAvatEvEnAnetadannena prIRAti svAhAkAreRAnnaM vE svAhAkAro
'nnenEvEnAnetatprIRAti tririti UrDvo rohati tatzawtasyokto banDuH



9.1.1.[41]

yadveva trizkftvaH pratyavarohati . trirhi kftva UrDvo rohati tadyAvatkftva UrDvo
rohati tAvatkftvaH pratyavarohati



9.1.1.[42]

aTa tadarkaparRaM cAtvAle prAsyati . etadvA enenEtadrOdraM karma karoti
tadetadaSAntaM tadetattiraH karoti nedidamaSAntaM
kaScidaBitizWAttannendDinasaditi tasmAccAtvAle yadveva cAtvAle'gnireza
yaccAtvAlastaTo hEnadezo'gniH saMdahatyaTAtaH sampadeva



9.1.1.[43]

tadAhuH . kaTamasyEtacatarudriyaM saMvatsaramagnimApnoti kaTaM
saMvatsareRAgninA sampadyata iti zazwiSca ha vE trIRi ca SatAnyetacatarudriyamaTa
triMSadaTa paYcatriMSattato yAni zazwiSca trIRi ca SatAni tAvanti saMvatsarasyAhAni
tatsaMvatsarasyAhAnyApnotyaTa yAni triMSattraMSanmAsasya rAtrayastanmAsasya
rAtrIrApnoti taduBayAni saMvatsarasyAhorAtrARyApnotyaTa yAni paYcatriMSatsa
trayodaSo mAsaH sa AtmA triMSadAtmA pratizWA dve prARA dve Sira eva
paYcatriMSametAvAnvE saMvatsara evamu hAsyEtacatarudriyaM
saMvatsaramagnimApnotyevaM saMvatsareRAgninA sampadyata etAvatsa u vE SARqile
'gnO maDyato yajuzmatya izwakA upaDIyante'gnayo hEte pfTagyadetA izwakA
evamu hAsyEte'gnayaH pfTakSatarudriyeRABihutA Bavanti



9.1.1.[44]

tadAhuH . kaTamasyEtacatarudriyaM mahadukTamApnoti kaTaM mahatokTena
sampadyata iti yAnyamUni paYcaviMSatiryajUMzyaBito'SItIH sa paYcaviMSa AtmA yatra
vA AtmA tadeva SirastatpakzapucAnyaTa yA aSItayaH sEvASItInAmAptiraSItiBirhi
mahadukTamAKyAyate'Ta yadUrDvamaSItiByo yadevAdo mahata
ukTasyorDvamaSItiBya etadasya tadevamu hAsyEtacatarudriyam
mahadukTamApnotyevaM mahatokTena sampadyate



9.1.2.[1]

aTEnamataH pariziScati . etadvA enaM devAH SatarudriyeRa
SamayitvATEnametadBUya evASamayaMstaTEvEnamevametacatarudriyeRa
SamayitvATEnametadBUya eva Samayati


9.1.2.[2]

adBiH pariziYcati . SAntirvA ApaH SamayatyevEnametatsarvataH pariziYcati sarvata
evEnametacamayati trizkftvaH pariziYcati trivfdagniryAvAnagniryAvatyasya mAtrA
tAvatEvEnametacamayati



9.1.2.[3]

yadvevEnaM pariziYcati . ime vE lokA ezo'gnirimAMstallokAnadBiH paritanoti
samudreRa hEnAMstatparitanoti sarvatastasmAdimAMlokAntsarvataH samudraH paryeti
dakziRAvfttasmAdimAMlokAndakziRAvftsamudraH paryeti



9.1.2.[4]

agnItpariziYcati . agnireza yadAgnIDro no vA AtmAtmAnaM hinastyahiMsAyA aSmano
'DyaSmano hyApaH praBavanti nikakzAnnikakzAdDyApaH praBavanti
dakziRAnnikakzAddakziRAdDi nikakzAdApaH praBavanti



9.1.2.[5]

aSmannUrjaM parvate SiSriyARAmiti . aSmani vA ezorkparvatezu SritA yadApo'dBya
ozaDIByo vanaspatiByo aDi samBftaM paya ityetasmAdDyetatsarvasmAdaDi
samBftaM payastAM na izamUrjaM Datta marutaH saMrarARA iti maruto vE
varzasyeSate'SmaMste kzuditi nidaDAti tadaSmani kzuDaM daDAti
tasmAdaSmAnAdyo'To sTiro vA aSmA sTirA kzutsTira eva tatsTiraM daDAti mayi
ta UrgityapAdatte tadAtmannUrjaM Datte taTA dvitIyaM taTA tftIyam



9.1.2.[6]

niDAyodaharaRaM trirvipalyayate . etadvA enametallaGUyatIva yadenaM samantam
paryeti tasmA evEtannihnute'hiMsAyE



9.1.2.[7]

yadveva vipalyayate . etadvA enametadanvavEti tata evEtadAtmAnamapodDarate
jIvAtvE taTo hAnenAtmanA sarvamAyureti



9.1.2.[8]

trirvipalyayate . trirhi kftvaH paryeti tadyAvatkftvaH paryeti tAvatkftvo vipalyayate


9.1.2.[9]

aTa tamaSmAnamudaharaRe'vaDAya . etAM diSaM harantyezA vE nErftI
diNnErftyAmeva taddiSi SucaM daDAti



9.1.2.[10]

etadvA enaM devAH . SatarudriyeRa cAdBiSca SamayitvATAsyEtena Sucam
pApmAnamapAGnaMstaTEvEnamayametacatarudriyeRa cAdBiSca
SamayitvATAsyEtena SucaM pApmAnamapahanti



9.1.2.[11]

bAhyenAgniM harati . ime vE lokA ezo'gnireByastallokeByo bahirDA SucaM daDAti
bahirvedIyaM vE vedirasyE tadbahirDA SucaM daDAti



9.1.2.[12]

sa vederdakziRAyAM SroRO . prANtizWandakziRA nirasyati yaM dvizmastaM te
Sugfcatviti yameva dvezwi tamasya SugfcatyamuM te Sugfcatviti ha brUyAdyaM
dvizyAttato ha tasminna punarastyapi tannAdriyeta svayaMnirdizwo hyeva sa
yamevaMviddvezwi yadi na Bidyeta BittavE brUyAdyadA hyeva sa Bidyate'Ta taM
Sugfcati yaM dvezwyapratIkzamAyantyapratIkzameva tacucaM pApmAnaM jahati



9.1.2.[13]

pratyetyezwakA DenUH kurute . etadvA enaM devAH SatarudriyeRa cAdBiSca SamayitvA
Sucamasya pApmAnamapahatya pratyetyezwakA DenUrakurvata
taTEvEnamayametacatarudriyeRa cAdBiSca SamayitvA Sucamasya
pApmAnamapahatya pratyetyezwakA DenUH kurute



9.1.2.[14]

AsInaH kurvItetyu hEka AhuH . AsIno vE DenuM dogDIti tizWaMstveva kurvIteme
vE lokA ezo'gnistizWantIva vA ime lokA aTo tizWanvE vIryavattaraH



9.1.2.[15]

udaNprANtizWan . purastAdvA ezA pratIcI yajamAnaM DenurupatizWate dakziRato
vE pratIcIM DenuM tizWantIsupasIdanti


9.1.2.[16]

sa yatrAByApnoti . tadaBimfSyEtadyajurjapatImA me agna izwakA DenavaH
santvityagnirhEtAsAM DenukaraRasyezwe tasmAdetAvatInAM
devatAnAmagnimevAmantrayata ekA ca daSa cAntaSca parArDaScetyeza hAvarArDyo
BUmA yadekA ca daSa cATa hEza parArDyo BUmA yadantaSca
parArDaScAvarArDataScEvEnA etatparArDataSca parigfhya devA DenUrukurvata
taTEvEnA ayametadavarArDataScEva parArDataSca parigfhya DenUH kurute
tasmAdapi nAdriyeta bahvIH kartumamutra vA eza etA brahmaRA yajuzA bahvIH
kurute'Ta yatsaMtanoti kAmAneva tatsaMtanoti



9.1.2.[17]

yadvevezwakA DenUH kurute . vAgvA ayamagnirvAcA hi citaH sa yadAhEkA ca daSa
cAntaSca parArDaSceti vAgvA ekA vAgdaSa vAganto vAkparArDo vAcameva taddevA
Denumakurvata taTEvEtadyajamAno vAcameva DenuM kurute'Ta yatsaMtanoti
vAcameva tatsaMtanotyetA me agna izwakA DenavaH santvamutrAmuzmiMloka
ityetadvA enA asmiMloke DenUH kurute'TEnA etadamuzmiMloke DenUH kurute
taTo hEnametA uBayorlokayorBuYjantyasmiMScAmuzmiMSca



9.1.2.[18]

ftava sTeti . ftavo hyetA ftAvfDa iti satyavfDa ityetadftuzvA sTa ftAvfDa
ityahorAtrARi vA izwakA ftuzu vA ahorAtrARi tizWanti GftaScuto maDuScuta iti
tadenA GftaScutaSca maDuScutaSca kurute



9.1.2.[19]

virAjo nAmeti . etadvE devA etA izwakA nAmaBirupAhvayanti yaTAyaTEnA
etadAcakzate tA enAnaByupAvartantATa lokampfRA eva parAcyastasTurahitanAmnyo
nimemihatyastA virAjo nAmAkurvata tA enAnaByupAvartanta tasmAddaSadaSezwakA
upaDAya lokampfRayABimantrayate tadenA virAvaH kurute daSAkzarA hi virAw
kAmaduDA akzIyamARA iti tadenAH kAmaduDA akzIyamARAH kurute



9.1.2.[20]

aTEnaM vikarzati . maRqUkenAvakayA vetasaSAKayEtadvA enaM devAH SatarudriyeRa
cAdBiSca SamayitvA Sucamasya pApmAnamapahatyATEnametadBUya
evASamayaMstaTEvEnamayametacatarudriyeRa cAdBiSca SamayitvA Sucamasya
pApmAnamahatyATEnametadBUya eva Samayati sarvato vikarzati sarvata
evEnametacamayati



9.1.2.[21]

yadvevEnaM vikarzati . etadvE yatrEtaM prARA fzayo'gre'gniM
samaskurvaMstamadBiravokzaMstA ApaH samaskandaMste maRqUkA aBavan



9.1.2.[22]

tAH prajApatimabruvan . yadvE naH kamaBUdavAktadagAditi so'bravIdeza va etasya
vanaspatirvettviti vettu saMvettu so'ha vE taM vetasa ityAcakzate paro'kzaM paro
'kzakAmA hi devA aTa yadabruvannavANtaH kamagAditi tA avAkkA aBavannavAkkA
ha vE tA avakA ityAcakzate paro'kzaM paro'kzakAmA hi devAstA hEtAstrayya Apo
yanmaRqUko'vakA vetasaSAKEtABirevEnametattrayIBiradBiH Samayati



9.1.2.[23]

yadvevEnaM vikarzati . jAyata eza etadyaccIyate sa eza sarvasmA annAya jAyate
sarvamvetadannaM yanmaRqUko'vakA vetasaSAKA paSavaSca hyetA ApaSca
vanaspatayaSca sarveRE vEnametadannena prIRAti



9.1.2.[24]

maRqUkena paSUnAm . tasmAnmaRqUkaH paSUnAmanupajIvanIyatamo yAtayAmA hi so
'vakABirapAM tasmAdavakA apAmanupajIvanIyatamA yAtayAmnyo hi tA vetasena
vanaspatInAM tasmAdvetaso vanaspatInAmanupajIvanIyatamo yAtayAmA hi saH



9.1.2.[25]

tAni vaMSe prabaDya . dakziRArDenAgnerantareRa pariSritaH prAgagre vikarzati
samudrasya tvAvakayAgne parivyayAmasi pAvako asmaByaM Sivo Baveti
samudriyABistvAdBiH SamayAma ityetat



9.1.2.[26]

aTa jaGanArDenodak . himasya tvA jarAyuRAgne parivyayAmasi pAvako asmaByaM
Sivo Baveti yadvE SItasya praSItaM tadDimasya jarAyu SItasya tvA praSItena
SamayAma ityetat



9.1.2.[27]

aTottarArDena prAk . upa jmannupa vetase'vatara nadIzvA agne pittamapAmasi
maRqUki tABirAgahi semaM no yajYaM pAvakavarRaM SivaM kfDIti yaTEva
yajustaTA banDuH



9.1.2.[28]

aTa pUrvArDena dakziRA . apAmidaM nyayanaM samudrasya niveSanamanyAMste
asmattapantu hetayaH pAvako asmaByaM Sivo Baveti yaTEva yajustaTA
banDurityagre vikarzatyaTeti aTetyaTeti taddakziRAvfttadDi devatrA



9.1.2.[29]

AtmAnamagre vikarzati . AtmA hyevAgre samBavataH samBavatyaTa dakziRam
pakzamaTa pucamaTottaraM taddakziRAvfttadDi devatrA



9.1.2.[30]

aByAtmaM pakzapucAni vikarzati . aByAtmameva tacAntiM Datte
purastAdarvAkparastAdeva tadarvAcIM SAntiM Datte'gne pAvaka rocizeti dakziRam
pakzaM sa naH pAvaka dIdiva iti pucaM pAvakayA yaScitayantyA kfpetyuttaram
pAvakaM pAvakamiti yadvE SivaM SAntaM tatpAvakaM SamayatyevEnametat



9.1.2.[31]

saptaBirvikarzati . saptacitiko'gniH sapta'rtavaH saMvatsaraH saMvatsaro
'gniryAvAnagniryAvatyasya mAtrA tAvatEvEnametadvikarzati taM vaMSamutkarenyasya



9.1.2.[32]

aTEnaM sAmaBiH parigAyati . atrEza sarvo'gniH saMskftastasmindevA etadamftaM
rUpamuttamamadaDustaTEvAsminnayametadamftaM rUpamuttamaM daDAti sAmAni
Bavanti prARA vE sAmAnyamftamu vE prARA amftamevAsminnetadrUpamuttamaM
daDAti sarvataH parigAyati sarvata evAsminnetadamftaM rUpamuttamaM daDAti



9.1.2.[33]

yadvevEnaM sAmaBiH parigAyati . etadvE devA
akAmayantAnasTikamimamamftamAtmAnaM kurvImahIti te'bruvannupa tajjAnIta
yaTemamAtmAnamanasTikamamftaM karavAmahA iti te'bruvaMScetayaDvamiti
citimicateti vAva tadabruvaMstadicata yaTemamAtmAnamanasTikamamftaM
karavAmahA iti



9.1.2.[34]

te cetayamAnAH . etAni sAmAnyapaSyaMstErenam
paryagAyaMstEretamAtmAnamanasTikamamftamakurvata taTEvEtadyajamAno
yadenaM sAmaBiH parigAyatyetamevEtadAtmAnamanasTikamamftaM kurute sarvataH
parigAyati sarvata evEtadetamAtmAnamanasTikamamftaM kurute tizWangAyati
tizWantIva vA ime lokA aTo tizWanvE vIryavattaro hiNkftya gAyati tatra hi sarvaM
kftsnaM sAma Bavati



9.1.2.[35]

gAyatraM purastAdgAyati . agnirvE gAyatramagnimevAsyEtaciraH karotyaTo Sira
evAsyEtadanasTikamamftaM karoti



9.1.2.[36]

raTantaraM dakziRe pakze . iyaM vE raTantaramiyamu vA ezAM lokAnAM rasatamo
'syAM hIme sarve rasA rasaMtamaM ha vE tadraTantaramityAcakzate paro'kzam
paro'kzakAmA hi devA imAmevAsyEtaddakziRaM pakzaM karotyaTo
dakziRamevAsyEtatpakzamanasTikamamftaM karoti



9.1.2.[37]

bfhaduttare pakze . dyOrvE bfhaddyOrhi barhizWA divamevAsyEtaduttaram
pakzaM karotyaTo uttaramevAsyEtatpakzamanasTikamamftaM karoti



9.1.2.[38]

vAmadevyamAtman . prARo vE vAmadevyaM vAyuru prARaH sarvezAmu hEza
devAnAmAtmA yadvAyurvAyumevAsyEtadAtmAnaM karotyaTo
AtmAnamevAsyEtadanasTikamamftaM karoti



9.1.2.[39]

yajYAyajYiyaM pucam . candramA vE yajYAyajYiyaM yo hi kaSca yajYaH saMtizWata
etameva tasyAhutInAM raso'pyeti tadyadetaM yajYoyajYo'pyeti tasmAccandramA
yajYAyajYiyaM candramasamevAsyEtatpucaM karotyaTo
pucamevAsyEtadanasTikamamftaM karoti



9.1.2.[40]

aTa prajApaterhfdayaM gAyati . asO vA Adityo hfdayaM SlakzRa eza SlakzRaM
hfdayaM parimaRqala eza parimaRqalaM hfdayamAtmangAyatyAtmanhi hfdayaM
nikakze nikakze hi hfdayaM dakziRe nikakze'to hi hfdayaM nedIya
AdityamevAsyEtadDfdayaM karotyaTo hfdayamevAsyEtadanasTikamamftaM karoti



9.1.2.[41]

prajAsu ca prajApatO ca gAyati . tadyatprajAsu gAyati tatprajAsu hfdayaM daDAtyaTa
yatprajApatO gAyati tadagnO hfdayaM daDAti



9.1.2.[42]

yadveva prajAsu ca prajApatO ca gAyati . ayaM vA agniH prajASca prajApatiSca
tadyadagnO gAyati tadeva prajAsu ca prajApatO ca hfdayaM daDAti



9.1.2.[43]

tA hEtA amftezwakAH . tAuttamA upadaDAtyamftaM tadasya sarvasyottamaM daDAti
tasmAdasya sarvasyAmftamuttamaM nAnyo'DvaryorgAyedizwakA vA etA vicito ha
syAdyadanyo'DvaryorgAyet



9.2.1.[1]

upavasaTIye'hanprAtarudita Aditye . vAcaM visfjate vAcaM visfjya paYcagfhItamAjyaM
gfhRIte tatra paYca hiraRyaSakalAnprAsyatyaTEtattrayaM samAsiktaM Bavati daDi
maDu GftaM pAtryAM vA sTAlyAM vorubilyAM taduparizwAddarBamuzwiM nidaDAti



9.2.1.[2]

aTAgnimArohati . namaste harase Socize namaste astvarciza ityatrEza sarvo'gniH
saMskftaH sa ezo'tra tasmA alaM yadDiMsyAdyaM jihiMsizedyamu vA eza hinasti
harasA vEnaM SocizA vArcizA vA hinasti taTo hEnameza etErna hinastyanyAMste
asmattapantu hetayaH pAvako asmaByaM Sivo Baveti yaTEva yajustaTA banDuH



9.2.1.[3]

AruhyAgniM svayamAtfRAM vyAGArayati . Ajyena paYcagfhItena tasyokto banDuH



9.2.1.[4]

svayamAtfRAM vyAGArayati . prARaH svayamAtfRA prARe tadannaM daDAti



9.2.1.[5]

yadveva svayamAtfRAM vyAGArayati . uttaravedirhEzAgneraTa yAmamUM pUrvAM
vyAGArayatyaDvarasya sATa hEzAgnestAmetadvyAGArayati


9.2.1.[6]

paSyaMstatra hiraRyaM vyAGArayati . pratyakzaM vE tadyatpaSyati pratyakzaM
sottaravediH prAstA eveha Bavanti paro'kzaM vE tadyatprAstAH paro
'kzamiyamuttaravediH



9.2.1.[7]

svAhAkAreRa tAM vyAGArayati . pratyakzaM vE tadyatsvAhAkAraH pratyakzaM
sottaravedirvewkAreRemAM paro'kzaM vE tadyadvewkAraH paro
'kzamiyamuttaravedirAjyenAjyena hyuttaravediM vyAGArayanti paYcagfhItena
paYcagfhItena hyuttaravediM vyAGArayanti vyatihAraM vyatihAraM hyuttaravediM
vyAGArayanti



9.2.1.[8]

nfzade veqiti . prARo vE nfzanmanuzyA narastadyo'yaM manuzyezu prARo
'gnistametatprIRAtyapsuzade veqiti yo'psvagnistametatprIRAti bahirzade veqiti ya
ozaDizvagnistametatprIRAti vanasade veqiti yo vanaspatizvagnistametatprIRAti
svarvide veqityayamagniH svarvidimamevEtadagniM prIRAti



9.2.1.[9]

yadvevAha . nfzade veqapsuzade veqityasyEvEtAnyagnernAmAni tAnyetatprIRAti tAni
havizA devatAM karoti yasyE vE devatAyE havirgfhyate sA devatA na sA yasyE na
gfhyate'To etAnevEtadagnInasminnagnO nAmagrAhaM daDAti



9.2.1.[10]

paYcEtA AhutIrjuhoti . paYcacitiko'gniH paYca'rtava saMvatsaraH saMvatsaro
'gniryAvAnagniryAvatyasya mAtrA tAvatEvEnametadannena prARAti



9.2.1.[11]

aTEnaM samukzati . daDnA maDunA Gftena jAyata eza etadyaccIyate sa eza
sarvasmA annAya jAyate sarvamvetadannaM yaddaDi maDu gftaM
sarveREvEnametadannena prIRAti sarvataH samukzati sarvata
evEnametatsarveRAnnena prIRAti



9.2.1.[12]

yadvevEnaM samukzati . atrEza sarvo'gniH saMskftastasmindevA
etadrUpamuttamamadaDustaTEvAsminnayametadrUpamuttamaM daDAtyannaM vE
rUpametadu paramamannaM yaddaDi maDu gftaM tadyadeva paramaM rUpaM
tadasminnetaduttamaM daDAti sarvataH samukzatyapi bAhyena parizritaH sarvata
evAsminnetadrUpamuttamaM daDAti darBEste hi SudDA meDyA agrEragraM hi
devAnAm



9.2.1.[13]

yadvevEnaM samukzati . etadvE yatrEtaM prARA fzayo'gre'gniM
samaskurvaMstadasminnado'muM purastAdBAgamakurvatAdaH
sajUrabdIyamaTAsminnetaM saMcita uparizwAdBAgamakurvata tadyatsamukzati ya
evAsmiMste prARA fzayaH sacita uparizwAdBAgamakurvata tAnevEtatprIRAti daDnA
maDunA Gftena tasyokto banDuH



9.2.1.[14]

ye devA devAnAm . yajYiyA yajYiyAnAmiti devA hyete devAnAM yajYiyA u yajYiyAnAM
saMvatsarIRamupa BAgamAsata iti saMvatsarIRaM hyeta etaM BAgamupAsate'hutAdo
havizo yajYe asminnityahutAdo hi prARAH svayaM pibantu maDuno Gftasyeti
svayamasya pibantu maDunaSca Gftasya cetyetat



9.2.1.[15]

ye devA devezu . aDi devatvamAyanniti devA hyete devezaDi devatvamAyanye
brahmaRaH puraetAro asyetyayamagnirbrahma tasyEte puraetAro yeByo na fte pavate
DAma kiM caneti na hi prAReBya fte pavate DAma kiM cana na te divo na pfTivyA
aDi snuzviti nEva te divi na pfTivyAM yadeva prARaBfttasmiMsta ityetat



9.2.1.[16]

dvAByAM samukzati . dvipAdyajamAno yajamAno'gniryAvAnagniryAvatyasya mAtrA
tAvatEvEnametatsamukzati



9.2.1.[17]

aTa pratyavarohati . prARadA apAnadA iti sarve hEte prARA yo'yamagniScitaH sa
yadetAmatrAtmanaH paridAM na vadetAtra hEvAsyEza prARAnvfYjItATa
yadetAmatrAtmanaH paridAM vadate taTo hAsyEza prARAnna vfNkte prARadA apAnadA
vyAnadA varcodA varivodA ityetaddA me'sItyevEtadAhAnyAMste asmattapantu hetayaH
pAvako asmaByaM Sivo Baveti yaTEva yajustaTA banDuH



9.2.1.[18]
pratyetya pravargyopasadByAM pracarati . pravargyopasadByAM pracaryATAsmE
vrataM vArDavrataM vA prayacatyaTa pravargyopasadByAmaTa
pravargyamutsAdayatyAptvA taM kAmaM yasmE kAmAyEnaM pravfRakti



9.2.1.[19]

taM vE parizyanda utsAdayet . tapto vA eza SuSucAno Bavati taM
yadasyAmutsAdayedimAmasya SugfcedyadapsUtsAdayedapo'sya SugfcedaTa
yatparizyanda utsAdayati taTo ha nEvApo hinasti nemAM yadahApsu na prAsyati
tenApo na hinastyaTa yatsamantamApaH pariyanti SAntirvA Apasteno imAM na hinasti
tasmAtparizyanda utsAdayet



9.2.1.[20]

agnO tvevotsAdayet . ime vE lokA ezo'gnirApaH pariSritastaM yadagnA utsAdayati
tadevEnaM parizyanda utsAdayati



9.2.1.[21]

yadvevAgnA utsAdayati . ime vE lokA ezo'gniragnirvAyurAdityastadete pravargyAH sa
yadanyatrAgnerutsAdayedetAMstaddevAnbahirDEByo lokeByo daDyAdaTa yadagnA
utsAdayatyetAnevEtaddevAnezu lokezu daDAti



9.2.1.[22]

yadvevAgnA utsAdayati . Sira etadyajYasya yatpravargya AtmAyamagniScitaH sa
yadanyatrAgnerutsAdayedbahirDAsmAciro daDyAdaTa yadagnA
utsAdayatyAtmAnamevAsyEtatsaMskftya SiraH pratidaDAti



9.2.1.[23]

svayamAtfRayA saMspfzwaM praTamaM pravargyamutsAdayati . prARaH svayamAtfRA
SiraH pravargya AtmAyamagniScitaH SiraSca tadAtmAnaM ca prARena saMtanoti
saMdaDAtyutsAdya pravargyaM yaTA tasyotsAdanam



9.2.2.[1]

pratyetyAgniM praharizyan . AhutISca juhoti samiDaScAdaDAtyetadvA enaM devA
ezyantaM purastAdannenAprIRannAhutiBiSca samidBiSca
taTEvEnamayametadezyantaM purastAdannena prIRAtyAhutiBiSca samidBiSca sa
vE paYcagfhItaM gfhRIte tasyokto banDuH


9.2.2.[2]

aTa zoqaSagfhItaM gfhRIte . zoqaSakalaH prajApatiH
prajApatiragnirAtmasammitenEvEnametadannena prIRAti yadu vA
AtmasammitamannaM tadavati tanna hinasti yadBUyo hinasti tadyatkanIyo na
tadavati samAnyAM sruci gfhRIte samAno hi sa yametatprIRAti vESvakarmaRAByAM
juhoti viSvakarmAyamagnistamevEtatprIRAti tisra AhutIrjuhoti
trivfdagniryAvAnagniryAvatyasya mAtrA tAvatEvEnametadannena prIRAti



9.2.2.[3]

aTa samiDa AdaDAti . yaTA tarpayitvA parivevizyAttAdfktadOdumbaryo
BavantyUrgvE rasa udumbara UrjEvEnametadrasena prIRAtyArdrA BavantyetadvE
vanaspatInAmanArtaM jIvaM yadArdraM tadyadeva vanaspatInAmanArtaM jIvaM
tenEnametatprIRAti Gfte nyuttA BavantyAgneyaM vE GftaM
svenEvEnametadBAgena svena rasena prIRAti sarvAM rAtriM vasanti tatra hi tA rasena
sampadyante tisraH samiDa AdaDAti trivfdagniryAvAnagniryAvatyasya mAtrA
tAvatEvEnametadannena prIRAti



9.2.2.[4]

yadvevEtA AhutIrjuhoti . etadvA enaM devA ezyanta purastAdannena
samaskurvannetABirAhutiBistaTEvEnamayametadezyantaM purastAdannena
saMskarotyetABirAhutiBiH



9.2.2.[5]

sa vE paYcagfhItaM gfhRIte . paYcaDAvihito vA ayaM SIrzanprARo mano vAk
prARaScakzuH SrotrametamevAsminnetatpaYcaDAvihitaM SIrzanprARaM
daDAtyagnistigmena Socizeti tigmavatyA Sira evAsyEtayA saMSyati tigmatAyE



9.2.2.[6]

aTa zoqaSagfhItaM gfhRIte . azwO prARA azwAvaNgAnyetAmaBisampadaM samAnyAM
sruci gfhRIte samAne hyevAtmannaNgAni ca prARASca Bavanti nAnA
juhotyaNgeByaSca
tatprAReByaSca viDftiM karoti vESvakarmaRAByAM juhoti
viSvakarmAyamagnistamevEtatsaMskaroti tisra AhutIrjuhoti
trivfdagniryAvAnagniryAvatyasya mAtrA tAvatEvEnametadannena saMskaroti
saptadaSaBirfgBiH saptadaSaH prajApatiH prajApatiragniryAvAnAgniryAvatyasya mAtrA
tAvatEvEnametatsaMskarotyekaviMSatigfhItena dvAdaSa mAsAH paYca'rtavastraya ime
lokA asAvAditya ekaviMSa etAmaBisampadam



9.2.2.[7]

yadvevEtAH samiDa AdaDAti . etadvA enaM devAH sarvaM kftsnaM
saMskftyATEnametenAnnenAprIRannetABiH samidBistaTEvEnamayametatsarvaM
kftsnaM saMskftyATEnametenAnnena prIRAtyetABiH samidBirOdumbaryo
BavantyArdrA Gfte nyuttA sarvAM rAtriM vasanti tasyokto banDurudenamuttarAM
nayendremaM pratarAM naya yasya kurmo gfhe haviriti yaTA yajustaTA
banDustisraH samiDa AdaDAti trivfdagniryAvAnagniryAvatyasya mAtrA
tAvatEvEnametadannena prIRAti tisa AhutIrjuhoti tatzawtasyokto banDuH



9.2.3.[1]

aTAtaH samprezyati . udyaceDmamupayacopayamanIragnaye
prahriyamARAyAnubrUhyagnIdekasPyayAnUdehi brahmannapratiraTaM japeti



9.2.3.[2]

etadvE devAnupaprEzyataH . etaM yajYaM taMsyamAnAndakziRato'surA rakzAMsi
nAzwrA ajiGAMsanna yakzyaDve na yajYaM taMsyaDva iti



9.2.3.[3]

te devA indramabruvan . tvaM vE naH SrezWo balizWo vIryavattamo'si tvamimAni
rakzAMsi pratiyatasveti tasya vE me brahma dvitIyamastviti taTeti tasmE vE
bfhaspatiM dvitIyamakurvanbrahma vE bfhaspatista indreRa cEva bfhaspatinA ca
dakziRato'surAnrakzAMsi nAzwrA apahatyABaye nAzwra etaM yajYamatanvata



9.2.3.[4]

tadvA etatkriyate . yaddevA akurvannidaM nu tAni rakzAMsi devErevApahatAni
yattvetatkaroti yaddevA akurvaMstatkaravARItyaTo indreRa cEvEtadbfhaspatinA ca
dakziRato surAnrakzAMsi nAzwrA apahatyABaye'nAzwra etaM yajYaM tanute



9.2.3.[5]

sa yaH sa indraH . eza so'pratiraTo'Ta yaH sa bfhaspatireza sa brahmA
tadyadbrahmApratiraTaM japatIndreRa cEvEtadbfhaspatinA ca dakziRato
'surAnrakzAMsi nAzwrA apahatyABaye'nAzwra etaM yajYaM tanute
tasmAdbrahmApratiraTaM japati



9.2.3.[6]

ASuH SiSAno vfzaBo na BIma iti . Endryo'BirUpA dvAdaSa Bavanti dvAdaSa mAsAH
saMvatsaraH saMvatsaro'gniryAvAnagniryAvatyasya mAtrA tAvatEvEtaddakziRato
'surAnrakzAMsi nAzwrA apahanti trizwubBirvajro vE trizwubvajreREvEtaddakziRato
'surAnrakzAMsi nAzwrA apahanti tA dvAviMSatirgAyatryaH sampadyante tadAgneyyo
Bavantyagnikarma hi



9.2.3.[7]

aTEnamudyacati . udu tvA viSve devA agne Barantu cittiBiriti tasyokto banDuH



9.2.3.[8]

aTABiprayanti . paYca diSo dEvoryajYamavantu devIriti devAScAsurAScoBaye
prAjApatyA dikzvasparDanta te devA asurARAM diSo vfYjata taTEvEtadyajamAno
dvizato BrAtfvyasya diSo vfNkte dEvIriti tadenA dEvIH kurute yajYamavantu
devAriti yajYamimavantu devIrityetadapAmatiM durmatiM bADamAnA ityaSanAyA vA
amatiraSanAyAmapabADamAnA ityetadrAyaspoze yajYapatimABajantIriti rayyAM ca
pose ca yajYapatimABajantIrityetadrAyaspoze aDi yajYo asTAditi rayyAM ca poze
cADi yajYo'sTAdityetat



9.2.3.[9]

samidDe agnAvaDi mAmahAna iti . yajamAno vE mAmahAna ukTapatra ityukTAni
hyetasya patrARIqya iti yajYiyaM ityetadgfBIta iti DArita ityetattaptaM Garmam
parigfhyAyajanteti taptaM hyetaM GarmaM parigfhyAyajantorjA yadyajYamayajanta
devA ityUrjA hyetaM yajYamayajanta devAH



9.2.3.[10]

dEvyAya Dartre jozwra iti . dEvo hyeza DartA jozayitftamo devaSrIH SrImanAH
SatapayA iti devaSrIrhyeza SrImanAH SatapayAH parigfhya devA yajYamAyanniti
parigfhya hyetaM devA yajYamAyandevA deveByo aDvaryanto asTurityaDvaro vE
yajYo devA deveByo yajYiyanto'Turityetat



9.2.3.[11]

vItaM haviH SamitaM SamitA yajaDyA iti . izwaM svizwamityetatturIyo yajYo yatra
havyametItyaDvaryuH purastAdyajUMzi japati hotA paScAdfco'nvAha brahmA
dakziRato'pratiraTaM japatyeza eva turIyo yajYastato vAkA ASizo no juzantAmiti
tato no vAkAScASizaSca juzantAmityetat



9.2.3.[12]

sUryaraSmirharikeSaH purastAt . savitA jyotirudriyAM ajasramityasO vA Aditya ezo
'gniH sa eza sUryaraSmirharikeSaH purastAtsavitEtajjyotirudyacatyajasraM tasya pUzA
prasave yAti vidvAniti paSavo vE pUzA ta etasya prasave prerate sampaSyanviSvA
BuvanAni gopA ityeza vA idaM sarvaM sampaSyatyeza u evAsya sarvasya Buvanasya
goptAH



9.2.3.[13]

tadyA amuzmAdAdityAdarvAjyaH paYca diSaH . tA etaddevA asurARAmavfYjatATo tA
evEtatsamArohaMstA u evEtadyajamAno dvizato BrAtfvyasya vfNkte'To tA
evEtatsamArohatyaTo etadvA etABirdevA AtaH
samprApnuvaMstaTEvABirayametadAtaH samprApnoti



9.2.3.[14]

aTASmAnaM pfSnimupadaDAti . asO vA Adityo'SmA
pfSniramumevEtadAdityamupadaDAti pfSnirBavati raSmiBirhi maRqalaM pfSni
tamantareRAhavanIyaM ca gArhapatyaM copadaDAtyayaM vE loko gArhapatyo
dyOrAhavanIya etaM tadimO lokAvantareRa daDAti tasmAdeza imO lokAvantareRa
tapati



9.2.3.[15]

AgnIDravelAyAm . antarikzaM vA AgnIDrametaM tadantarikze daDAti tasmAdezo
'ntarikzAyatano vyaDve vyaDve hyeza itaH



9.2.3.[16]

sa eza prARaH . prARamevEtadAtmanDatte tadetadAyurAyurevEtadAtmanDatte
tadetadannamAyurhyetadannamu vA AyuraSmA Bavati sTiro vA aSmA sTiraM tadAyuH
kurute pfSnirBavati pfSnIva hyannam



9.2.3.[17]

sa upadaDAti . vimAna eza divo maDya Asta iti vimAno hyeza divo maDya Asta
ApaprivAnrodasI antarikzamityudyanvA eza imAMlokAnApUrayati sa viSvAcIraBicazwe
GftAcIriti srucaScEtadvedIScAhAntarA pUrvamaparaM ca ketumityantaremaM ca
lokamamuM cetyetadaTo yaccedametarhi cIyate yaccAdaH pUrvamacIyateti



9.2.3.[18]

ukzA samudro aruRaH suparRa iti . ukzA hyeza samudro'ruRaH suparRaH pUrvasya
yoniM piturAviveSeti pUrvasya hyeza etaM yoniM piturAviSati maDye divo nihitaH
pfSniraSmeti maDye hyeza divo nihitaH pfSniraSmA vicakrame rajasaspAtyantAviti
vikramamARo vA eza ezAM lokAnAmantAnyAti


9.2.3.[19]

dvAByAmupadaDAti . dvipAdyajamAno yajamAno'gniryAvAnagniryAvatyasya mAtrA
tAvatEvEnametadupadaDAti trizwubByAM trEzwuBo hyeza na sAdayatyasannoy
hyeza na sUdadohasADivadati prARo vE sUdadohAH prARa eza kiM prARe prARaM
daDyAmiti taM niDAya yaTA na naSyet



9.2.3.[20]

aTopAyanti . indraM viSvA avIvfDanniti tasyokto banDurdevahUryajYa A ca
vakzatsumnahUryajYa A ca vakzaditi devahUScEva yajYaH sumnahUSca
yakzadagnirdevo devAM A ca vakzaditi yakzaccEvAgnirdevo devAnA ca vahatvityetat



9.2.3.[21]

vAjasya mA prasavaH . udgrABeRodagraBIt aDA sapatnAnindro me nigrABeRADarA
akariti yaTEva yajustaTA banDuH



9.2.3.[22]

udgrABaM ca nigrABaM ca . brahma devA avIvfDanaDA sapatnAnindrAgnI me
vizUcInAnvyasyatAmiti yaTEva yajustaTA banDuH



9.2.3.[23]

tadyA amuzmAdAdityAdUrDvAScatasro diSaH . tA etaddevA asurARAmavfYjatATo tA
evEtatsamArohaMstA u evEtadyajamAno dvizato BrAtfvyasya vfNkte'To tA
evEtatsamArohatyaTo etadvA etABirdevA AtaH
samprApnuvaMstaTEvABirayametadAtaH samprApnoti



9.2.3.[24]

aTAgnimArohanti . kramaDvamagninA nAkamiti svargo vE loko nAkaH
kramaDvamanenAgninEtaM svargaM lokamityetaduKyaM hastezu biBrata
ityuKyaM hyeta etaM hastezu biBrati divaspfzWaM svargatvA miSrA
deveBirADvamiti divaspfzWaM svargaM lokaM gatvA miSrA deveBirADvamityetat



9.2.3.[25]

prAcImanu pradiSaM prehi vidvAniti . prAcI vE digagneH svAmanu pradiSaM prehi
vidvAnityetadagneragne puro agnirBavehetyasya tvamagneragne puro
'gnirBavehetyetadviSvA ASA dIdyAno viBAhIti sarvA ASA dIpyamAno
viBAhItyetadUrjaM no Dehi dvipade catuzpada ityASizamASAste



9.2.3.[26]

pfTivyA aham . udantarikzamAruhamantarikzAddivamAruhamiti
gArhapatyAdDyAgnIDrIyamAgacantyAgnIDrIyAdAhavanIyaM divo nAkasya
pfzWAtsvarjyotiragAmahamiti divo nAkasya pfzWAtsvargaM lokamagAmahamityetat



9.2.3.[27]

svaryanto nApekzante . A dyAM rohanti rodasI iti na hEva te'pekzante ye svargaM
lokaM yanti yajYaM ye viSvatoDAraM suvidvAMso vitenira ityeza eva yajYo
viSvatoDAra eta u eva suvidvAMso ya etaM vitanvate



9.2.3.[28]

agne prehi praTamo devayatAmiti . imametadagnimAha tvamezAM prehi praTamo
devayatAmiti cakzurdevAnAmuta martyAnAmityuBayezAM hEtaddevamanuzyARAM
cakzuriyakzamARA BfguBiH sajozA iti yajamAnA BfguBiH sajozA ityetatsvaryantu
yajamAnAH svastIti svargaM lokaM yantu yajamAnAH svastItyetat



9.2.3.[29]

tadyA amuzmiMloke paYca diSaH . tA etaddevA asurARAmavfYjatATo tA
evEtatsamArohaMstA u evEtadyajamAno dvizato BrAtfvyasya vfNkte'To tA
evEtatsamArohatyaTo etadvA etABirdevA AtaH
samprApnuvaMstaTEvABirayametadAtaH samprApnoti



9.2.3.[30]

aTEnamaBijuhoti . etadvA enaM devA IyivAMsamuparizwAdannenAprIRannetayAhutyA
taTEvEnamayametadIyivAMsamuparizwAdannena prIRAtyetayAhutyA kfzRAyE
SuklavatsAyE payasA rAtrirvE kfzRA SuklavatsA tasyA asAvAdityo vatsaH
svenEvEnametadBAgena svena rasena prIRAtyupari DAryamARa upari hi sa
yametatprIRAti dohanena dohanena hi payaH pradIyate



9.2.3.[31]

yadvevEnamaBijuhoti . Sira etadyajYasya yadagniH prARaH payaH SIrzaMstatprARaM
daDAti yaTA svayamAtfRAmaBiprakzaredevamaBijuhuyAtprARaH svayamAtfRA rasa
eza SiraSca tatprARaM ca rasena saMtanoti saMdaDAti naktozAsA samanasA virUpe iti
tasyokto banDuH


9.2.3.[32]

agne sahasrAkzeti . hiraRyaSakalErvA eza sahasrAkzaH SatamUrDanniti yadadaH
SataSIrzA rudro'sfjyata SataM te prARAH sahasraM vyAnA iti SataM hEva tasya prARAH
sahasraM vyAnA yaH SataSIrzA tvaM sAhasrasya rAya ISiza iti tvaM sarvasyE rayyA ISiza
ityetattasmE te viDema vAjAya svAhetyeza vE vAjastametatprIRAti



9.2.3.[33]

dvAByAmaBijuhoti . dvipAdyajamAno yajamAno'gniryAvAnagniryAvatyasya mAtrA
tAvatEvEnametadaBijuhoti



9.2.3.[34]

aTEnaM nidaDAti . suparRo'si garutmAnityetadvA enamado vikftya suparRaM
garutmantaM vikaroti taM suparRaM garutmantaM cinoti taM suparRaM garutmantaM
kftvAntato nidaDAti pfzWe pfTivyAH sIda BAsAntarikzamApfRa jyotizA
divamuttaBAna tejasA diSa uddUMhetyevaM hyeza etatsarvaM karoti



9.2.3.[35]

AjuhvAnaH supratIkaH purastAditi . AjuhvAno naH supratIkaH purastAdityetadagne tvaM
yonimAsIda sADuyetyeza vA asya svo yonistaM sADvAsIdetyetadasmintsaDasTe
aDyuttarasminniti dyOrvA uttaraM saDasTaM viSve devA yajamAnaSca sIdateti
tadviSvErdevEH saha yajamAnaM sAdayati dvAByAM nidaDAti tasyokto
banDurvazawkAreRa tasyopari banDuH



9.2.3.[36]

aTAsmintsamiDa AdaDAti . etadvA enaM devA
IyivAMsamuparizwAdannenAprIRantsamidBiScAhutiBiSca
taTEvEnamayametadIyivAMsamuparizwAdannena prIRAti samidBiScAhutiBiSca



9.2.3.[37]

sa vE SamImayIM praTamAmAdaDAti . etadvA eza etasyAmAhutyAM hutAyAm
prAdIpyatodajvalattasmAddevA abiBayuryadvE no'yaM na hiMsyAditi ta etAM
SamImapaSyastayEnamaSamayaMstadyadetaM SamyASamayaMstasmAcamI
taTEvEnamayametacamyA Samayati SAntyA eva na jagDyE



9.2.3.[38]

tAM saviturvareRyasya . citrAmAhaM vfRe sumatiM viSvajanyAM yAmasya kaRvo
aduhatprapInAM sahasraDArAM payasA mahIM gAmiti kaRvo hEnAM dadarSa sA hAsmE
sahasraDArA sarvAnkAmAnduduhe taTEvEtadyajamAnAya sahasraDArA
sarvAnkAmAnduhe



9.2.3.[39]

aTa vEkaNkatImAdaDAti . tasyA ukto banDurviDema te parame janmannagna iti
dyOrvA asya paramaM janma viDema stomEravare saDasTa ityantarikzaM vA
avaraM saDasTaM yasmAdyonerudAriTA yaje tamityeza vA asya svo yonistaM yaja
ityetatpra tve havIMzi juhure samidDa iti yadA vA eza samiDyate
'TEtasminhavIMzi prajuhvati



9.2.3.[40]

aTOdumbarImAdaDAti . UrgvE rasa udumbara UrjEvEnamedrasena prIRAti
karRakavatI Bavati paSavo vE karRakAH paSuBirevEnametadannena prIRAti yadi
karRakavatIM na vindeddaDidrapsamupahatyAdaDyAttadyaddaDidrapsa
upatizWate tadeva paSurUpaM predDo agne dIdihi puro na iti virAjAdaDAnyannaM
virAqannevEnametatprIRAti tisraH samiDa AdaDAti trivfdagniryAvAnagniryAvatyasya
mAtrA tAvatEvEnametadannena prIRAti



9.2.3.[41]

aTAhutIrjuhoti . yaTA parivizyAnupAyayettAdfktatsruveRa pUrve srucottarAmagne
tamadyASvaM na stomEH kratuM na BadraM hfdispfSaM fDyAmA ta ohEriti yaste
hfdispfkztomastaM ta fDyAsamityetatpaNktyA juhoti paYcapadA paNktiH paYcacitiko
'gniH paYca'rtavaH saMvatsaraH saMvatsaro'gniryAvAnagniryAvatyasya mAtrA
tAvatEvEnametadannena prIRAti



9.2.3.[42]

aTa vESvakarmaRIM juhoti . viSvakarmAyamagnistamevEtatprIRAti cittiM juhomi
manasA Gfteneti cittamezAM juhomi manasA ca Gftena cetyetadyaTA devA
ihAgamanniti yaTA devA ihAgacAnityetadvItihotrA ftAvfDa iti satyavfDa ityetatpatye
viSvasya BUmano juhomi viSvakarmaRa iti yo'sya sarvasya BUtasya patistasmE
juhomi viSvakarmaRa ityetadviSvAhAhAByaM haviriti sarvadEvAkzitaM havirityetat



9.2.3.[43]

aTa pUrRAhutiM juhoti sarvametadyatpUrRaM sarveREvEnametatprIRAti



9.2.3.[44]
sapta te agne samiDa iti prARA vE samiDaH prARA hyetaM saminDate sapta jihvA iti
yAnamUntsapta puruzAnekaM puruzamakurvaMstezAmetadAha sapta fzaya iti sapta
hi ta fzaya Asantsapta DAma priyARIti candAMsyetadAha candAMsi vA asya sapta
DAma priyARi sapta hotrAH saptaDA tvA yajantIti sapta hyetaM hotrAH saptaDA
yajanti sapta yoniriti citIretadAhApfRasvetyA prajAyasvetyetadGrfteneti reto vE GftaM
reta evEtadezu lokezu daDAti svAheti yajYo vE svAhAkAro yajYiyamevEtadidaM
sakftsarvaM karoti



9.2.3.[45]

sapta sapteti . saptacitiko'gniH sapta'rtavaH saMvatsaraH saMvatsaro
'gniryAvAnagniryAvatyasya mAtrA tAvatEvEnametatprIRAti tisra AhutIrjuhoti
trivfdagniryAvAnagniryAvatyasya mAtrA tAvatEvEnametadannena prIRAti tisraH
samiDa AdaDAti tatzawtasyokto banDuH



9.2.3.[46]

tizWantsamiDa AdaDAti . asTIni vE samiDastizWantIva vA asTInyAsIna
AhutIrjuhoti mAMsAni vA Ahutaya Asata iva vE mAMsAnyantarAH samiDo Bavanti
bAhyA Ahutayo'ntarARi hyasTIni bAhyAni mAMsAni



9.2.3.[47]

aTAtaH sampadeva . zawpurastAjjuhoti zaquparizwAtzadBirASmanaH pfSneryanti
dvAByAmaSmAnaM pfSnimupadaDAti caturBirAgneryanti paYcaBiragnimArohanti
tadekAM na triMSadAhutireva triMSattamI dvAByAmagniM nidaDAti
taddvAtriMSaddvAtriMSadakzarAnuzwupsEzAnuzwup



9.2.3.[48]

tadyA amUstisro'nuzwuBaH . gArhapatye sampAdayanti tAsAmetAmatrikAmAharanti
tadyadetAmatrAharantyatrEza sarvo'gniH saMskftaH sa ezo'tra tasmE
nAlamAsIdyadannamAtsyat



9.2.3.[49]

so'gnimabravIt . tvayAnnamadAnIti taTeti tasmAdyadEvEtamatrAharantyaTEzo
'lamannAyAlamAhutiByo Bavati



9.2.3.[50]

aTo AhuH . prajApatirevEtaM priyaM putramurasyADatta iti sa yo hEtadevaM vedA
hEvaM priyaM putramurasi Datte


9.2.3.[51]

yadevEtamatrAharanti . yAnvE tAntsapta puruzAnekaM puruzamakurvannayameva
sa yo'yamagniScIyate'Ta yAmezAM tAmUrDvAM SriyaM rasaM samudOhanneza sa
yametamatrAgnimAharanti tadyadetamatrAharanti yEvEtezA saptAnAM puruzARAM
SrIryo rasastametadUrDvaM samudUhanti tadasyEtacira AtmAyamagniScata
AtmAnamevAsyEtatsaMskftya SiraH pratidaDAti



9.3.1.[1]

aTAto vESvAnaraM juhoti . atrEza sarvo'gniH saMskftaH sa ezo'tra vESvAnaro devatA
tasmA etadDavirjuhoti tadenaM havizA devatAM karoti yasyE vE devatAyE
havirgfhyate sA devatA na sA yasyE na gfhyate dvAdaSakapAlo dvAdaSa mAsAH
saMvatsaraH saMvatsaro vESvAnaraH



9.3.1.[2]

yadvevEtaM vESvAnaraM juhoti . vESvAnaraM vA etamagniM janayizyanBavati
tamadaH purastAddIkzaRIyAyAM reto BUtaM siYcati yAdfgvE yonO retaH sicyate
tAdfgjAyate tadyattatra vESvAnaraM reto BUtaM siYcati tasmAdayamiha vESvAnaro
jAyata upAMSu tatra Bavati reto vE tatra yajYa upAMSu vE retaH sicyate nirukta iha
niruktaM hi reto jAtaM Bavati



9.3.1.[3]

sa yaH sa vESvAnaraH . ime sa lokA iyameva pfTivI viSvamagnirnaro'ntarikzameva
viSvaM vAyurnaro dyOreva viSvamAdityo naraH



9.3.1.[4]

te ye ta ime lokAH . idaM tacira idameva pfTivyozaDayaH SmaSrURi tadetadviSvaM
vAgevAgniH sa naraH soparizwAdasya BavatyuparizwAdDyasyA agniH



9.3.1.[5]

idamevAntarikzam . tasmAdetadalomakamalomakamiva hyantarikzaM tadetadviSvam
prARa eva vAyuH sa naraH sa maDyenAsya Bavati maDyena hyantarikzasya vAyuH



9.3.1.[6]

Sira eva dyOH . nakzatrARi keSAstadetadviSvaM cakzurevAdityaH sa
narastadavastAcorzRo BavatyavastAdDi diva AdityastadasyEtaciro vESvAnara
AtmAyamagniScita AtmAyamagniScita AtmAnamevAsyEtatsaMskftya SiraH pratidaDAti



9.3.1.[7]

aTa mArutAnjuhoti . prARA vE mArutAH prARAnevAsminnetaddaDAti vESvAnaraM
hutvA
Siro vE vESvAnaraH SIrzaMstatprARAndaDAti



9.3.1.[8]

eka eza Bavati . ekamiva hi SiraH saptetare saptakapAlA yadu vA api bahu kftvaH
saptasapta saptEva tacIrzaRyeva tatsapta prARAndaDAti



9.3.1.[9]

nirukta eza Bavati . niruktamiva hi Siro'niruktA itare'niruktA iva hi
prARAstizWannetaM juhoti tizWatIva hi Sira AsIna itarAnAsata iva hi prARAH



9.3.1.[10]

tadyO praTamO mArutO juhoti . imO tO prARO tO maDye vESvAnarasya
juhoti maDye hImO SIrzRaH prARO



9.3.1.[11]

aTa yO dvitIyO . imO tO tO samantikataraM juhoti samantikataramiva hImO
prARO



9.3.1.[12]

aTa yO tftIyO . imO tO tO samantikataraM juhoti samantikataramiva hImO
prARO vAgevAraRye'nUcyaH so'raRye'nUcyo Bavati bahu hi vAcA GoraM nigacati



9.3.1.[13]

yadveva vESvAnaramArutAnjuhoti . kzatraM vE vESvAnaro viRmArutAH kzatraM ca
tadviSaM ca karoti vESvAnaraM pUrvaM juhoti kzatraM tatkftvA viSaM karoti



9.3.1.[14]

eka eza Bavati . ekasTaM tatkzatramekasTAM SriyaM karoti bahava itare viSi
tadBUmAnaM daDAti



9.3.1.[15]

nirukta eza Bavati . niruktamiva hi kzatramaniruktA itare'nirukteva hi viw
tizWannetaM juhoti tizWatIva hi kzatramAsIna itarAnAsta iva hi viw



9.3.1.[16]

taM vA etam . puro'nuvAkyavantaM yAjyavantaM vazawkfte srucA juhoti
hastenEvetarAnAsInaH svAhAkAreRa kzatrAyEva tadviSaM kftAnukarAmanuvartmAnaM
karoti



9.3.1.[17]

tadAhuH . kaTamasyEte puro'nuvAkyavanto yAjyavanto vazawkfte srucA hutA
BavantItyetezAM vE saptapadAnAM mArutAnAM yAni trIRi praTamAni padAni sA
tripadA gAyatrI puro'nuvAkyATa yAni catvAryuttamAni sA catuzpadA
trizwubyAjyedameva kapucalamayaM daRqaH svAhAkAro vazawkAra evamu hAsyEte
puro'nuvAkyavanto yAjyavanto vazawkfte srucA hutA Bavanti



9.3.1.[18]

tadyaM praTamaM dakziRato mArutaM juhoti . yAH sapta prAcyaH sravanti tAH sa sa
saptakapAlo Bavati sapta hi tA yAH prAcyaH sravanti



9.3.1.[19]

aTa yaM praTamamuttarato juhoti . ftavaH sa sa saptakapAlo Bavati sapta hyftavaH



9.3.1.[20]

aTa yaM dvitIyaM dakziRato juhoti . paSavaH sa sa saptakapAlo Bavati sapta hi
grAmyAH paSavastamanantarhitaM pUrvasmAjjuhotyapsu tatpaSUnpratizWApayati



9.3.1.[21]

aTa yaM dvitIyamuttararo juhoti . sapta fzayaH sa sa saptakapAlo Bavati sapta hi
sapta'rzayastamanantarhitaM pUrvasmAjjuhotyftuzu tadfzInpratizWApayati



9.3.1.[22]

aTa yaM tftIya dakziRato juhoti . prARAH sa sa saptakapAlo Bavati sapta hi
SIrzanprARAstamanantarhitaM pUrvasmAjjuhotyanantarhitAMstacIrzRaH prARAndaDAti



9.3.1.[23]

aTa yaM tftIyamuttarato juhoti . candAMsi sa sa saptakapAlo Bavati sapta hi
caturuttarARi candAMsi tamanantarhitaM pUrvasmAjjuhotyanantarhitAni
tadfziByaScandAMsi daDAti



9.3.1.[24]

aTa yAH sapta pratIcyaH sravanti . so'raRye'nUcyaH sa saptakapAlo Bavati sapta hi tA
yAH pratIcyaH sravanti so'syEzo'vANprARa etasya prajApateH so'raRye'nUcyo Bavanti
tira iva tadyadaraRyaM tira ivaM tadyadavANprARastasmAdya etAsAM nadInAM pibanti
ripratarAH SapanatarA AhanasyavAditarA Bavanti tadyadyadetadAhedaM mArutA iti
tadasmA annaM kftvApidaDAti tenEnaM prIRAti



9.3.1.[25]

sa yaH sa vESvAnaro .'sO sa Adityo'Ta ye te mArutA raSmayaste te sapta saptakapAlA
Bavanti saptasapta hi mArutA gaRAH



9.3.1.[26]

sa juhoti . SukrajyotiSca citrajyotiSca satyajyotiSca jyotizmAMSceti nAmAnyezAmetAni
maRqalamevEtatsaMskftyATAsminnetAnraSmInnAmagrAhaM pratidaDAti



9.3.2.[1]

aTAto vasorDArAM juhoti . atrEza sarvo'gniH saMskftaH sa ezo'tra vasustasmE devA
etAM DArAM prAgfhRaMstayEnamaprIRaMstadyadetasmE vasava etAM DArAm
prAgfhRaMstasmAdenAM vasorDAretyAcakzate taTEvAsmA ayametAM DArAm
pragfhRAti tayEnaM prIRAti



9.3.2.[2]

yadvevEtAM vasorDArAM juhoti . aBizeka evAsyEza etadvA enaM devAH sarvaM
kftsnaM saMskftyATEnametEH kAmEraByaziYcannetayA vasorDArayA
taTEvEnamayametatsarvaM kftsnaM saMskftyATEnametEH kAmEraBiziYcatyetayA
vasorDArayAjyena paYcagfhItenOdumbaryA srucA tasyokto banDuH



9.3.2.[3]

vESvAnaraM hutvA . Siro vE vESvAnaraH SIrzRo vA annamadyate'To SIrzato vA
aBizicyamAno'Bizicyate mArutAnhutvA prARA vE mArutAH prAREru vA annamadyate
'To prARezu vA aBizicyamAno'Bizicyate



9.3.2.[4]

tadvA araRye'nUcye . vAgvA araRye'nUcyo vAco vA annamadyate'To vAcA vA
aBizicyamAno'Bizicyate tadetatsarvaM vasu sarve hyete kAmAH sEzA vasumayo
DArA yaTA kzorasya vA sarpizo vEvamAraByAyEveyamAjyAhutirhUyate tadyadezA
vasumayI DArA tasmAdenAM vasoDAretyAcakzate



9.3.2.[5]

sa Aha . idaM ca ma idaM ca ma ityanena ca tvA prIRAmyanena cAnena ca
tvABiziYcAmyanena cetyetadaTo idaM ca me dehIdaM ca ma iti sA yadEvEzA
DArAgniM prApnuyAdaTEtadyajuH pratipadyeta



9.3.2.[6]

etadvA enaM devAH . etenAnnena prItvEtEH kAmEraBizicyEtayA
vasorDArayATEnametAnkAmAnayAcanta teBya izwaH prIto'Bizikta
etAnkAmAnprAyacattaTEvEnamayadetenAnnena prItvEtEH kAmEraBizicyEtayA
vasorDArayATEnametAnkAmAnyAcate tasmA izwaH prIto'Bizikta
etAnkAmAnprayacati dvOdvO kAmO saMyunaktyavyavacedAya yaTA vyokasO
saMyuYjyAdevaM yajYena kalpantAmiti



9.3.2.[7]

etadvE devA abruvan . kenemAnkAmAnpratigrahIzyAma ityAtmanEvetyabruvanyajYo
vE devAnAmAtmA yajYa u eva yajamAnasya sa yadAha yajYena kalpantamityAtmanA
me kalpantAmityevEtadAha



9.3.2.[8]

dvAdaSasu kalpayati . dvAdaSa mAsAH saMvatsaraH saMvatsaro
'gniryAvAnagniryAvatyasya mAtrA tAvatEvEnametadannena prIRAtyaTo
tAvatEvEnametadannenABiziYcati caturdaSasu kalpayatyazwAsu kalpayati daSasu
kalpayati trayodaSasu kalpayati



9.3.2.[9]

aTArDendrARi juhoti . sarvametadyadarDendrARi sarveREvEnametatprIRAtyaTo
sarveREvEnametadaBiziYcati



9.3.2.[10]

aTa grahAnjuhoti . yajYo vE grahA yajYenEvEnametadannena prIRAtyaTo
yajYenEvEnametadannenABiziYcati



9.3.3.[1]

aTEtAnyajYakratUnjuhoti . agniSca me GarmaSca ma
ityetErevEnametadyajYakratuBiH prIRAtyaTo
etErevEnametadyajYakratuBiraBiziYcati



9.3.3.[2]

aTAyuja stomAnjuhoti . etadvE devAH sarvAnkAmAnAptvAyugBi stomEH svargaM
lokamAyaMstaTEvEtadyajamAnaH sarvAnkAmAnAptvAyugBi stomEH svargaM lokameti



9.3.3.[3]

tadvE trayastriMSAditi . anto vE trayastriMSo'yujAM stomAnAmantata eva taddevAH
svargaM lokamAyaMstaTEvEtadyajamAno'ntata eva svargaM lokameti



9.3.3.[4]

aTa yugmato juhoti . etadvE candAMsyabruvanyAtayAmA vA ayuja stomA
yugmaBirvayaM stomEH svargaM lokayayAmeti tAni yugmaBi stomEH svargaM
lokamAyaMstaTEvEtadyajamAno yugmaBi stomEH svargaM lokameti



9.3.3.[5]

tadvA azwAcatvariMSAditi . anto vA azwAcatvAriMSo yugmatAM stomAnAmantata eva
taccandAMsi svargaM lokamAyaMstaTEvEtadyajamAno'ntata eva svargaM lokameti


9.3.3.[6]

sa Aha . ekA ca me tisraSca me catasraSca me'zwO ca ma iti yaTA vfkzaM
rohannuttarAmuttarAM SAKAM samAlamBaM rohettAdfktadyadveva
stomAnjuhotyannaM vE stomA annenEvEnametadaBiziYcati



9.3.3.[7]

aTa vayAMsi juhoti . paSavo vE vayAMsi paSuBirevEnametadannena prIRAtyaTo
paSuBirevEnametadannenABiziYcati



9.3.3.[8]

aTa nAmagrAhaM juhoti . etadvE devAH sarvAnkAmAnAptvATEtameva
pratyakzamaprIRaMstaTEvEtadyajamAnaH sarvAnkAmAnAptvATEtameva pratyakzam
prIRAti vAjAya svAhA prasavAya svAheti nAmAnyasyEtAni
nAmagrAhamevEnametatprIRAti



9.3.3.[9]

trayodaSEtAni nAmAni Bavanti . trayodaSa mAsAH
saMvatsarastrayodaSAgneScitipurIzARi yAvAnagniryAvatyasya mAtrA
tAvatEvEnametatprIRAti yadveva nAmagrAhaM juhoti
nAmagrAhamevEnametadaBiziYcati



9.3.3.[10]

aTAha . iyaM te rARmitrAya yantAsi yamana Urje tvA vfzwyE tvA prajAnAM
tvADipatyAyetyannaM vA UrgannaM vfzWirannenEvEnametatprIRAti



9.3.3.[11]

yadvevAha . iyaM te rARmitrAya yantAsi yamana Urje tvA vfzwyE tvA prajAnAM
tvADipatyAyetIdaM te rAjyamaBizikto'sItyetanmitrasya tvaM yantAsi yamana Urje ca
no'si vfzwyE ca no'si prajAnAM ca na ADipatyAyAsItyupabruvata evEnametadetasmE
naH sarvasmA asyetasmE tvA sarvasmA aByazicAmahIti tasmAdu hedaM mAnuzaM
rAjAnamaBiziktamupabruvate



9.3.3.[12]

aTa kalpAnjuhoti . prARA vE kalpAH prARAnevAsminnetaddaDAtyAyuryajYena
kalpatAM prARo yajYena kalpatAmityetAnevAsminnetatkxptAnprARAndaDAti


9.3.3.[13]

dvAdaSa kalpAnjuhoti . dvAdaSa mAsAH saMvatsaraH saMvatsaro
'gniryAvAnagniryAvatyasya mAtrA tAvatEvAsminnetatkxptAnprARAndaDAti yadveva
kalpAnjuhoti prARA vE kalpA amftamu vE prARA amftenEvEnametadaBiziYcati



9.3.3.[14]

aTAha stomaSca yajuSca fkca sAma sa bfhacca raTantaraM ceti trayI hEzA vidyAnnaM
vE trayI vidyAnnenEvEnametatprIRAtyaTo annenEvEnametadaBiziYcati svardevA
agnamAmftA aBUmeti svarhi gacatyamfto hi Bavati prajApateH prajA aBUmeti
prajApaterhi prajA Bavati vewsvAheti vazawkAro hEza paro'kzaM yadvewkAro
vazawkAreRa vA vE svAhAkAreRa vA deveByo'nnaM pradIyate
tadenametAByAmuBAByAM prIRAti vazawkAreRa ca svAhAkAreRa cATo
etAByAmevEnametaduBAByAmaBizaYcatyatra tAM srucamanupprAsyati
yadatrAjyaliptaM tannedbahirDAgnerasaditi



9.3.3.[15]

tasyE vA etasyE vasorDArAyE . dyOrevAtmABramUDo vidyutstano DArEva DArA
divo'Di gAmAgacati



9.3.3.[16]

tasyE gOrevAtmA . UDa evoDa stana stano DArEva DArA goraDi yajamAnam



9.3.3.[17]

tasyE yajAmAna evAtmAm . bAhurUDaH srukztano DArEva DArA yajamAnAdaDi
devAndeveByo'Di gAM goraDi yajamAnaM tadetadanantamakzayyaM
devAnAmannaM pariplavate sa yo hEtadevaM vedEvaM
hEvAsyEtadanantamakzayyamannaM BavatyaTAtaH sampadevaH



9.3.3.[18]

tadAhuH . kaTamamasyEzA vamorDArA saMvatsaramagnimApnoti kaTaM
saMvatsareRAgninA sampadyata iti zazwiSca ha vE trARi ca SatAnyezA vasorDArATa
zaqaTa paYcatriMSattato yAni zazwiSca trIRi ca SatAni tAvanti saMvatsarasyAhAni
tatsaMvatsarasyAhAnyApnotyaTa yAni zwzaqvA ftavastadftUnAM rAtrIrApnoti
taduBayAni saMvatsarasyAhorAtrARyApnotyaTa yAni paYcatriMSatsa trayodaSo mAsaH sa
AtmA triMSadAtmA pratizWA dve prARA dve Sira eva paYcatriMSametAvAnvE saMvatsara
evamu hAsyEzA vasorDArA saMvatsaramagnimApnotyevaM saMvatsareRAgninA
sampadyata etAvatya u vE SARqile'gnO maDyato yajuzmatya izwakA upaDIyante
'gnayo hEte pfTagyadetA izwakA evamu hAsyEte'gnayaH pfTagvasorDArayABihutA
Bavanti



9.3.3.[19]

tadAhuH . kaTamasyEzA vasorDArA mahadukTamApnoti kaTaM mahatokTena
sampadyata ityetasyA eva vasorDArAyE yAni nava praTamAni yajUMzi tattrivfciro'Ta
yAnyazwAcatvAriMSattO caturviMSO pakzAvaTa yAni paYcaviMSatiH sa paYcaviMSa
AtmATa yAnyekaviMSatistadekaviMSaM pucamaTa yAni trayastriMSatsa vaSo'Ta yA
aSItayaH sEvASItInAmAptiraSItiBirhi mahadukTamAKyAyate'Ta
yadUrDvamaSItiByo yadevAdo mahata ukTasyorDvamaSItiBya etadasya tadevamu
hAsyEzA vasorDArA mahadukTamApnotyevaM mahatokTena sampadyate



9.3.4.[1]

aTAto vAjaprasavIyaM juhoti . annaM vE vAjo'nnaprasavIyaM hAsyEtadannamevAsmA
etena prasOti



9.3.4.[2]

etadvA enaM devAH . etenAnnena prItvEtEH kAmEraBizicyEtayA
vasorDArayATEnametadBUya evAprIRaMstaTEvEnamayametadetenAnnena
prItvEtEH kAmEraBizicyEtayA vasorDArayATEnametadBUya eva prIRAti



9.3.4.[3]

yadvevEtadvAjaprasavIyaM juhoti . aBizeka evAsyEza etadvA etaM devA etenAnnena
prItvEtEH kAmEraBizicyEtayA vasorDArayATEnametadBUya
evAByaziYcaMstaTEvEnamayametadetenAnnena prItvEtEH kAmEraBizicyEtayA
vasorDArayATEnametadBUya evABiziYcati



9.3.4.[4]

sarvOzaDaM Bavati . sarvametadannaM yatsarvOzaDaM
sarveREvEnametadannena prIRAtyaTo sarveREvEnametadannenABiziYcati
tezAmekamannamudDarettasya nASnIyAdyAvajjIvamOdumbareRa
camasenOdumbareRa sruveRa tayorukto banDuScatuHsrakto BavataScatasro vE
diSaH sarvABya evEnametaddigByo'nnena prIRAtyaTo sarvABya
evEnametaddigByo'nnenABiziYcati



9.3.4.[5]

yadvevEtadvAjaprasavIyaM juhoti . etA ha devatAH sutA etena savena
yenEtatsozyamARo Bavati tA evEtatprIRAti tA asmA izwAH prItA etaM
savamanumanyante tABiranumataH sUyate yasmE vE rAjAno rAjyamanumanyante sa
rAjA Bavati na sa yasmE na tadyadagnO juhoti tadagnimaBiziYcatyaTa
yadetAByo devatAByo juhoti tadu tAndevAnprIRAti ya etasya savasyeSate



9.3.4.[6]

aTa vA etatpArTAnyapi juhoti . etadvE devA akAmayantAtrEva sarvEH savEH
sUyemahIti te'trEva sarvEH savErasUyanta taTEvEtadyajamAno'trEva sarvEH savEH
sUyate



9.3.4.[7]

tadyAni pArTAni . tAni rAjasUyasya vAjaprasavIyaM tadyattAni juhoti tadrAjusUyena
sUyate'Ta yAni caturdaSottarARi tato yAni sapta pUrvARi tAni vAjapeyasya
vAjaprasavIyaM tadyattAni juhoti tadvAjapeyena sUyate'Ta yAni saptottarARi
tAnyagnestadyattAni juhoti tadagnisavena sUyate



9.3.4.[8]

sa vE rAjasUyasya pUrvARi juhoti . aTa vAjapeyasya rAjA vE rAjusUyenezwvA Bavati
samrAqvAjapeyena rAjyamu vA agre'Ta sAmrAjyaM tasmAdvAjapeyenezwvA na
rAjasUyena yajeta pratyavarohaH sa yaTA samrAwsanrAjA syAttAdfktat



9.3.4.[9]

agneruttamAni juhoti . sarve hEte savA yadagnisavaH sarvaM hEtadagnisavena suto
Bavati rAjA ca samrAwca tasmAdagneruttamAni juhoti



9.3.4.[10]

aTEnaM kfzRAjine'BiziYcati . yajYo vE kfzRAjinaM yajYa evEnametadaBiziYcati
lomataScandAMsi vE lomAni candaHsvevEnametadaBiziYcatyuttaratastasyopari
banDuH prAcInagrIve tadDi devatrA



9.3.4.[11]

taM hEke dakziRato'gneraBiziYcanti . dakziRato vA
annasyopacArastadenamannasyArDAdaBiziYcAma iti na taTA kuryAdezA vE
dikpitFRAM kzipre hEtAM diSaM prEti yaM taTABiziYcanti



9.3.4.[12]
AhavanIya u hEke'BiziYcati . svargo vE loka AhavanIyastadenaM svarge loke
'BiziYcAma iti na taTA kuryAddEvo vA asyEza AtmA mAnuzo'yamanena hAsya te
martyenAtmanEtaM dEvamAtmanEtaM dEvamAnamanuprasajanti yaM
taTABiziYcanti



9.3.4.[13]

uttarata evEnaBiziYcet . ezA hoBayezAM devamanuzyARAM digyadudIcI prAcI
svAyAmevEnametaddiSyAyattaM pratizWitamaBiziYcati na vE sva Ayatane
pratizWito rizyati



9.3.4.[14]

AsInaM BUtamaBiziYcet . Asta iva vE BUtastizWntaM buBUzantaM tizWatIva vE
buBUzanbastAjine puzwikAmamaBiziYcetkfzRAjine
brahmavarcasakAmamuBayoruBayakAmaM taduttarataH pucasyottaraloma
prAcInagrIvamupastfRAti



9.3.4.[15]

AspfzwaM pariSritaH . tadyatkfzRAjinamAspfzwaM pariSrito Bavati taTo hAsyEza
dEva AtmA kfzRAjine'Bizikto BavatyaTa yadenamanvArabDamagniM
tizWantamaBiziYcati taTA hEtasmAddEvAdaBizekAnna vyavacidyate



9.3.4.[16]

agnO hutvATEnamaBiziYcati . dEvo vA asyEza AtmA mAnuzo'yaM devA u vA agre
'Ta manuzyAstasmAdagnO hutvATEnaM tasyEva parizizwenABiziYcatyatra taM
sruvamanuprAsyati



9.3.4.[17]

aTEnaM dakziRaM bAhumanuparyAvftyABiziYcati . devasya tvA savituH prasave
'SvinorbAhuByAM pUzRo hastAByAM sarasvatyE vAco yanturyantreRAgneH
sAmrAjyenABiziYcAmIti vAgvE sarasvatI tasyA idaM sarvaM yantraM savitfprasUta
evEnametadanena sarveRa sarasvatyE vAco yanturyantreRAgneH
sAmrAjyenABiziYcatyatra taM camasamanuprAsyati yadatra viliptaM
tannedbahirDAgnerasaditi



9.3.4.[18]

taM vE maDye pArTAnAmaBiziYcati . saMvatsaro vE pArTAni
saMvatsarasyEvEnametanmaDyata AdaDAti zawpurastAjjuhoti zaquparizwAtzaqvA
ftava ftuBirevEnametatatsuzuvARamuBayataH parigfhRAti bfhaspatiH
pUrvezAmuttamo BavatIndra uttarezAM praTamo brahma vE bfhaspatiH
kzatramindro brahmaRA cEvEnametatkzatreRa ca suzuvARamuBayataH parigfhRAti



9.4.1.[1]

aTAto rAzwraBfto juhoti . rAjAno vE rAzwraBftaste hi rAzwrARi biBratyetA ha
devatAH sutA etena savena yenEtatsozyamARo Bavati tA evEtatprIRAti tA asmA izwAH
prItA etaM savamanumanyante tABiranumataH sUyate yasmE vE rAjAno
rAjyamanumanyante sa rAjA Bavati na sa yasmE na tadyadrAjAno rAzwrARi biBrati
rAjAna u ete devAstasmAdetA rAzwraBftaH



9.4.1.[2]

yadvevEtA rAzwraBfto juhoti .
prajApatervisrastAnmiTunAnyudakrAmanganDarvApsaraso BUtvA tAni raTo BUtvA
paryagacattAni parigatyAtmannaDattAtmannakuruta
taTEvEnAnyayametatparigatyAtmanDatta Atmankurute



9.4.1.[3]

sa yaH sa prajApatirvyasraMsata . ayameva sa yo'yamagniScIyate'Ta yAnyasmAttAni
miTunAnyudakrAmannetAstA devatA yABya etajjuhoti



9.4.1.[4]

ganDarvApsaroByo juhoti . ganDarvApsaraso hi BUtvodakrAmannnaTo ganDena
ca vE rUpeRa ca ganDarvApsarasaScaranti tasmAdyaH kaSca miTunamupaprEti
ganDaM cEva sa rUpaM ca kAmayate



9.4.1.[5]

miTunAni juhoti . miTunAdvA aDi prajAtiryo vE prajAyate sa rAzwram
BavatyarAzwraM vE sa Bavati yo na prajAyate tadyanmiTunAni rAzwraM biBrati
miTunA u ete devAstasmAdetA rAzwraBfta Ajyena dvAdaSagfhItena tA u
dvAdaSEvAhutayo Bavanti tasyotro banDuH



9.4.1.[6]

puMse pUrvasmE juhoti . aTa srIByaH pumAMsaM tadvIryeRAtyAdaDAtyekasmA iva
puMse juhoti bahvIBya iva srIByastasmAdapyekasya puMso bahvyo jAyA
BavantyuBAByAM vazawkAreRa ca svAhAkAreRa ca puMse juhoti svAnAkAreREva
strIByaH pumAMsameva tadvIryeRAtyAdaDAti


9.4.1.[7]

ftAzAqftaDAmeti . satyasAwsatyaDAmetyetadagnirganDarvastasyOzaDayo'psarasa
ityagnirha ganDarva ozaDiBirapsaroBirmiTunena sahoccakrAma mudo
nAmetyozaDayo vE muda ozaDiBirhIdaM sarvaM modate sa na idaM brahma
kzatraM pAtu tasmE svAhA vAwtAByaH svAheti tasyokto banDuH



9.4.1.[8]

saMhita iti . asO vA AdityaH saMhita eza hyahorAtre saMdaDAti viSvasAmetyeza hyeva
sarvaM sAma sUryo ganDarvastasya marIcayo'psarasa iti sUryo ha ganDarvo
marIciBirapsaroBirmiTunena sahoccakrAmAyuvo nAmetyAyuvAnA iva hi marIcayaH
plavante sa na idaM brahma kzatraM pAtviti tasyokto banDuH



9.4.1.[9]

suzumRa iti . suyajYiya ityetatsUryaraSmiriti sUryasyeva hi candramaso
raSmayaScandramA ganDarvastasya nakzatrARyapsarasa iti candramA ha ganDarvo
nakzatrErapsaroBirmiTunena sahoccakrAma Bekurayo nAmeti BAkurayo ha
nAmEte BAM hi nakzatrARi kurvanti sa na idaM brahma kzatraM pAtviti tasyokto
banDuH



9.4.1.[10]

izira iti . kzipra ityetadviSvavyacA ityeza hIdaM sarvaM vyacaH karoti vAto
ganDarvastasyApo apsarasa iti vAto ha ganDarvo'dBirapsaroBirmiTunena
sahoccakrAmorjo nAmetyApo vA Urjo'dByo hyUrgjAyate sa na idaM brahma kzatram
pAtviti tasyokto banDuH



9.4.1.[11]

BujyuH suparRa iti . yajYo vE BujyuryajYo hi sarvARi BUtAni Bunakti yajYo
ganDarvastasya dakziRA apsarasa iti yajYo ha ganDarvo
dakziRABirapsaroBirmiTunena sahoccakrAma stAvA nAmeti dakziRA vE stAvA
dakziRABirhi yajYa stUyate'To yo vE kaSca dakziRAM dadAti stUyata eva sa sa na
idaM brahma kzatraM pAtviti tasyokto banDuH



9.4.1.[12]

prajApatirviSvakarmeti . prajApatirvE viSvakamA sa hIdaM sarvamakaronmano
ganDarvastasya fkzAmAnyapsarasa iti mano ha ganDarva
fkzAmErapsaroBirmiTunena sahoccakrAmezwayo nAmetyfkzAmAni vA ezwaya
fkzAmErhyASAsata iti no'stvitTaM no'stviti sa na idaM brahma kzatraM pAtviti
tasyokto banDuH



9.4.1.[13]

aTa raTaSIrze juhoti . eza vE sa sava etadvE tatsUyate yamasmE tametA devatAH
savamanumanyante yABiranumataH sUyate yasmE vE rAjAno rAjyamanumanyante sa
rAjA Bavati na sa yasmE nAjyena paYcagfhItena tA u paYcEvAhutayo hutA Bavanti
tasyokto banDuH



9.4.1.[14]

SIrzataH . SIrzato vA aBizicyamAno'Bizicyata upari DAryamARa upari hi sa
yametadaBiziYcati samAnena mantreRa samAto hi sa yametadaBiziYcati sarvataH
parihAraM sarvata evEnametadaBiziYcati



9.4.1.[15]

yadveva raTaSIrze juhoti . asO vA Aditya eza raTa etadvE tadrUpaM kftvA
prajApatiretAni miTunAni parigatyAtmannaDattAtmannakuruta
taTEvEnAnyayametatparigatyAtmanDatta Atmankuruta upari DAryamARa upari hi
sa ya etAni miTunAni parigatyAtmannaDattAtmannakuruta samAnena mantreRa
samAno hi sa ya etAni miTunAni parigatyAtmannaDattAtmannakuruta sarvataH
parihAraM sarvato hi sa ya etAni miTunAni parigatyAtmannaDattAtmannakuruta



9.4.1.[16]

sa no Buvanasya pate prajApata iti . Buvanasya hyeza patiH prajApatiryasya ta upari
gfhA yasya vehetyupari ca hyetasya gfhA iha cAsmE brahmaRe'smE kzatrAyetyayaM
vA Agnirbrahma ca kzatraM ca mahi Sarma yaca svAheti mahacarma yaca svAhetyetat



9.4.2.[1]

aTa vAtahomAnjuhoti . ime vE lokA ezo'gnirvAyurvAtahomA ezu tallokezu vAyuM
daDAti tasmAdayamezu lokezu vAyuH



9.4.2.[2]

bAhyenAgnimAharati . Apto vA asya sa vAyurya ezu lokezvaTa ya imAMlokAnpareRa
vAyustamasminnetaddaDAti



9.4.2.[3]
bahirvederiyaM vE vediH . Apto vA asya sa vAyuryo'syAmaTa ya imAM pareRa
vAyustamasminnetaddaDAti



9.4.2.[4]

aYjalinA . na hyetasyetIvABipattirasti svAhAkAreRa juhoti hyaDo'Do DuramasO vA
Aditya eza raTo'rvAcInaM tadAdityAdvAyuM daDAti tasmAdezo'rvAcInamevAtaH
pavate



9.4.2.[5]

samudro'si naBasvAniti . asO vE lokaH samudro naBasvAnArdradAnurityeza
hyArdraM dadAti tadyo'muzmiMloke vAyustamasminnetaddaDAti
SamBUrmayoBUraBi mA vAhi svAheti SivaH syono'Bi mA vAhItyetat



9.4.2.[6]

mAruto'si marutAM gaRa iti . antarikzaloko vE mAruto marutAM gaRastadyo
'ntarikzaloke vAyustamasminnetaddaDAti SamBUrmayoBUraBi mA vAhi svAheti
SivaH syono'Bi mA vAhItyetat



9.4.2.[7]

avasyUrasi duvasvAniti . ayaM vE loko'vasyUrduvasvAMstadyo'smiMloke
vAyustamasminnetaddaDAti SamBUrmayoBUraBi mA vAhi svAheti SivaH syono'Bi
mA vAhItyetat



9.4.2.[8]

triBirjuhoti . traya ime lokA aTo trivfdagniryAvAnagniryAvatyasya mAtrA tAvatEva
tadezu vAyuM daDAti



9.4.2.[9]

yadveva vAtahomAnjuhoti . etamevEtadraTaM yunaktyedadvE devA etaM raTaM
sarveByaH kAmeByo'yuYjata yuktena samaSnavAmahA iti tena yuktena
sarvAnkAmAntsamASnuvata taTEvEtadyajamAna etaM raTaM sarveByaH kAmeByo
yuNkte yuktena samaSnavA iti tena yuktena sarvAnkAmAntsamaSnute



9.4.2.[10]

vAtahomEryunakti . prARA vE vAtahomAH prARErevEnametadyunakti triBiryunakti
trayo vE prARAH prARa udAno vyAnastErevEnametadyunktyaDo'Do DuramaDo
'Do hi DuraM yogyaM yuYjanti hastAByAM hastAByAM hi yogyaM yuYjanti
viparikrAmaM viparikrAmaM hi yogyaM yuYjanti



9.4.2.[11]

sa dakziRAyugyamevAgre yunakti . aTa savyAyugyamaTa dakziRAprazwimevaM
devatretaraTA mAnuze taM nABiyuYjyAnnedyuktamaBiyunajAnIti vAhanaM tu
dadyAdyuktena BunajA iti tamuparyeva harantyADvaryorAvasaTAdupari hyeza
tamaDvaryave dadAti sa hi tena karoti taM tu dakziRAnAM kAle'nudiSet



9.4.2.[12]

aTa ruNnatIrjuhoti . atrEza sarvo'gniH saMskftaH sa ezo'tra rucamEcattasmindevA
etABi ruNnatIBI rucamadaDustaTEvAsminnayametaddaDAti



9.4.2.[13]

yadveva ruNnatIrjuhoti . prajApatervisrastAdrugudakrAmattaM yatra devAH
samaskurvaMstadasminnetABI ruNnatIBI
rucamadaDustaTEvAsminnayametaddaDAti



9.4.2.[14]

yAste agne sUrye rucaH . yA vo devAH sUrye ruco rucaM no Dehi brAhmaRezviti rucaM
rucamityamftatvaM vE rugamftatvamevAsminnetaddaDAti tisra AhutIrjuhoti
trivfdagniryAvAnagniryAvatyasya mAtrA tAvatEvAsminnetadrucaM daDAti



9.4.2.[15]

aTa vAruRIM juhoti . atrEza sarvo'gniH saMskftaH sa ezo'tra varuRo devatA tasmA
etadDavirjuhoti tadenaM havizA devatAM karoti yasyE vE devatAyE havirgfhyate sA
devatA na sA yasyE na gfhyate vAruRya'rcA svenEvEnametadAtmanA svayA devatayA
prIRAti



9.4.2.[16]

yadveva vAruRIM juhoti . prajApatervisrastAdvIryamudakrAmattaM yatra devAH
samaskurvaMstadasminnetayA vIryamadaDustaTEvAsminnayametaddaDAti vAruRya
'rcA kzatraM vE varuRo vIryaM vE kzatraM vIryeREvAsminnetadvIryaM daDAti


9.4.2.[17]

taptvA yAmi brahmaRA vandamAna iti . tattvA yAce brahmaRA vandamAna
ityetattadASAste yajamAno havirBiriti tadayamASAste yajamAno
havirBirityetadaheqamAno varuReha boDItyakruDyanno varuReha
boDItyetaduruSaMsa mA na AyuH pramozIrityAtmanaH paridAM vadate



9.4.2.[18]

aTArkASvameDayoH saMtatIrjuhoti . ayaM vA agnirarko'sAvAdityo'SvameDastO
sfzwO nAnEvAstAM tO devA etABirAhutiBiH
samatanvantsamaduDustaTEvEnAvayametABirAhutiBiH saMtanoti saMdaDAti



9.4.2.[19]

svarRa GarmaH svAheti . asO vA Adityo Garmo'muM tadAdityamasminnagnO
pratizWApayti



9.4.2.[20]

svarRArkaH svAheti . ayamagnirarka imaM tadagnimamuzminnAditye pratizWApayati



9.4.2.[21]

svarRa SukraH svAheti . asO vA AdityaH SukrastaM punaramutra daDAti



9.4.2.[22]

svarRa jyotiH svAheti . ayamagnirjyotistaM punariha daDAti



9.4.2.[23]

svarRa sUryaH svAheti . asO vA AdityaH sUryo'muM tadAdityamasya sarvasyottamaM
daDAti tasmAdezo'sya sarvasyottamaH



9.4.2.[24]

paYcEtA AhutIrjuhoti . paYcacitiko'gniH paYca'rtavaH saMvatsaraH saMvatsaro
'gniryAvAnagniryAvatyasya mAtrA tAvatEvEnAvetatsaMtanoti saMdaDAti


9.4.2.[25]

yadvevAha . svarRa GarmaH svAhA svarRArkaH svAhetyasyEvEtAnyagnernAmAni
tAnyetatprIRAti tAni havizA devatAM karoti yasyE vE devatAyE havirgfhyate sA devatA
na sA yasyE na gfhyate'To etAnevEtadagnInasminnagnO nAmagrAhaM daDAti



9.4.2.[26]

paYcEtA AhutIrjuhoti . paYcacitiko'gniH paYca paYca'rtavaH saMvatsaraH saMvatsaro
'gniryAvAnagniryAvatyasya mAtrA tAvatEvEnametadannena prIRAti



9.4.2.[27]

aTAta AhutInAmevAvapanasya . yAM kAM ca brAhmaRavatImAhutiM
vidyAttametasminkAle juhuyAtkAmeByo vA etaM raTaM yuNkte tadyAM kAM cAtrAhutiM
juhotyAptAM tAM satIM juhoti



9.4.2.[28]

tadAhuH . na juhuyAnnedatirecayAnIti sa vE juhuyAdeva kAmeByo vA etA Ahutayo
hUyante na vE kAmAnAmatiriktamasti



9.4.3.[1]

aTa pratyetya DizRyAnAM kAle DizRyAnnivapati . agnaya ete yadDizRyA
agnInevEtaccinoti tA etA viSaH kzatramayamagniScitaH kzatraM ca tadviSaM ca
karotyamuM pUrvaM cinotyaTemAnkzatraM tatkftvA viSaM karoti



9.4.3.[2]

eka eza Bavati . ekasTaM tatkzatramekasTAM SriyaM karoti bahava itare viSi
tadBamAnaM daDAti



9.4.3.[3]

paYcacitika eza Bavati . ekacitikA itare kzatraM tadvIryeRAtyAdaDAti kzatraM viSo
vIryavattaraM karotyUrDvametaM cinoti kzatraM tadUrDvaM citi BiScinoti tiraSca
itarAnkzatrAya tadviSamaDastAdupanizAdinIM karoti



9.4.3.[4]

uBAByAM yajuzmatyA ca lokampfRayA cEtaM cinoti .
lokampfRayEvemAnkzatrameva tadvIryeRAtyAdaDAti kzatraM viSo vIryavattaraM
karoti viSaM kzatrAdavIryatarAm



9.4.3.[5]

sa yadimAMlokampfRayEva cinoti kzatraM vE lokampfRA kzatraM tadviSyattAraM
daDAtyuBayAMScinotyaDvarasya cAgneScADvarasya pUrvAnaTAgnestasyokto
banDuryaMyamevADvaraDizRyaM nivapati taMtaM cinotyAgnIDrIyaM praTamaM
cinoti taM hi praTamaM nivapati dakziRata udaNNAsInastasyokto banDuH



9.4.3.[6]

tasminnazwAvizwakA upadaDAti . azwAkzarA gAyatrI gAyatro
'gniryAvAnagniryAvatyasya mAtrA tAvantamevEnametaccinoti tAsAmaSmA pfSnirnavamo
nava vE prARAH sapta SIrzannavAYcO dvO tAnevAsminnetaddaDAti yaScite
'gnirniDIyate sa daSamo daSa vE prARA maDyamAgnIDram
maDyatastatprARAndaDAti maDye ha vA etatprARAH santa iti ceti
cAtmAnamanuvyuccaranti



9.4.3.[7]

ekaviMSatiM hotrIya upadaDAti . ekaviMSatirveva pariSritastasyokto banDurekAdaSa
brAhmaRAcaMsya ekAdaSAkzarA vE trizwuptrEzwuBa indra Endro
brAhmaRAcaMsyazwAvazwAvitarezu tasyokto banDuH



9.4.3.[8]

zaRmArjAlIye . zaqvA ftavaH pitarastaM hEtamftavaH pitaro dakziRataH paryUhire sa
ezAmeza dakziRataH sa vA itImamupadaDAtItImAnityamuM viSaM
tatkzatramaBisammuKAM karoti



9.4.3.[9]

aTEnAnpariSridBiH pariSrayati . Apo vE pariSrito'dBirevEnAMstatparitanoti sa vE
paryeva nidaDAti kzatraM hEtA apAM yAH KAtena yantyaTa hEtA viSo yAnImAni
vfTodakAni sa yadamuM KAtena pariSrayati kzatre tatkzatraM daDAti kzatraM
kzatreRa pariSrayatyaTa yadimAnparyeva nidaDAti viSi tadviSaM daDAti viSA viSam
pariSrayati tezAM vE yAvatya eva yajuzmatyastAvatyaH pariSrito yAvatyo hyevAmuzya
yajuzmatyastAvatyaH pariSritaH kzatrAyEva tadviSaM kftAnukarAmanuvartmAnaM
karoti



9.4.3.[10]
aTEzu purIzaM nivapati . tasyokto banDustUzRImaniruktA hi
viqaTAgnIzomIyasya paSupuroqASamanu diSAmavezwIrnirvapati diSa ezo
'gnistABya etAni havIMzi nirvapati tadenA havizA devatAM karoti yasyE vE devatAyE
havirgfhyate sA devatA na sA yasyE na gfhyate paYca Bavanti paYca hi diSaH



9.4.3.[11]

dadAhuH . daSahavizamevEtAmizwiM nirvapetsA sarvastomA sarvapfzWA sarvARi
candAMsi sarvA diSaH sarva ftavaH sarvamvetadayamagnistadenaM havizA devatAM
karoti yasyE vE devatAyE havirgfhyate sA devatA na sA yasyE na gfhyate daSa
Bavanti daSAkzarA virAqvirAqagnirdaSa diSo diSo'gnirdaSa prARAH prARA
AgneryAvAnagniryAvatyasya mAtrA tAvatEvEnametadannena prIRAti



9.4.3.[12]

tattvE devasvAmeva . etAni havIMzi nirvapedetA ha devatAH sutA etena savena
yenEtatsozyamARo Bavati tA evEtatprIRAti tA asmA izwAH prItA etaM
savamanumanyante tABiranumataH sUyate yasmE vE rAjAno rAjyamanumanyante sa
rAjA Bavati na sa yasmE na tadyadetA devatAH sutA etena savena yadvEnametA devatA
etasmE savAya suvate tasmAdetA devasvaH



9.4.3.[13]

tA vE dvinAmnyo Bavanti . dvinAmA vE savenA suto Bavati yasmE vE savAya sUyate
yena vA savena sUyate tadasya dvitIyaM nAma



9.4.3.[14]

azwO Bavanti . azwAkzarA gAyatrI gAyatro'gniryAvAnagniryAvatyasya mAtrA
tAvatEvEnametadannena prIRAti



9.4.3.[15]

tadAhuH . nEtAni havIMzi nirvapennedatirecayAnIti tAni vE nirvapedeva kAmeByo vA
etAni havIMzi nirupyante na vE kAmAnAmatiriktamasti yadvE kiM ca
paSupuroqASamanu havirnirupyate paSAveva sa maDyato meDo DIyata uBayAni
nirvapatyaDvarasya cAgneScADvarasya pUrvamaTAgnestasyokto banDuruccEH
paSupuroqASo BavatyupAMSvetAnIzwirhyanubrUhi prezyeti
paSupuroqASasyAhAnubrUhi yajetyetezAmizwirhi samAnaH svizwakftsamAnIqezwA
devatA BavantyasamavahitaM svizwakfte



9.4.3.[16]

aTEna pUrvABizekeRABimfSati . savitA tvA savAnAM suvatAmeza vo'mI rAjA somo
'smAkaM brAhmaRAnAM rAjeti brAhmaRAnevApodDaratyanAdyAnkaroti



9.4.4.[1]

aTa prAtaH prAtaranuvAkamupAkarizyan . agniM yunakti yuktena samaSnavA iti tena
yuktena sarvAnkAmAntsamaSnute taM vE purastAtsarvasya karmaRo yunakti tadyatkiM
cAtra UrDvaM kriyate yukte tatsarvaM samADIyate



9.4.4.[2]

pariDizu yunakti . agnaya ete yatpariDayo'gniBireva tadagniM yunakti



9.4.4.[3]

sa maDyamaM pariDimupaspfSya . etadyajurjapatyagniM yunajmi SavasA Gfteneti
balaM vE Savo'gniM yunajmi balena ca Gftena cetyetaddivyaM suparRaM vayasA
bfhantamiti divyo vA eza suparRo vayaso bfhanDUmena tena vayaM gamema
braDnasya vizwapaM svargaM lokaM rohanto'Di nAkamuttamamityetat



9.4.4.[4]

aTa dakziRe . imO te pakzAvajarO patatriRO yAByAM rakzAMsyapahaMsyagne
tAByAM patema sukftAmu lokaM yatra fzayo jagmuH praTamajAH purARA
ityamUnetadfzInAha



9.4.4.[5]

aTottare . indurdakzaH Syena ftAvA hiraRyapakzaH Sakuno BuraRyurityamftaM vE
hiraRyamamftapakzaH Sakuno BartetyetanmahAntsaDasTe Druva A nizatto
namaste astu mA mA hiMsIrityAtmanaH paridAM vadate



9.4.4.[6]

tadyanmaDyamaM yajuH . sa AtmATa ye aBitastO pakzO tasmAttepakzavatI
BavataH pakzO hi tO



9.4.4.[7]

triBiryunakti . trivfdagniryAvAnagniryAvatyasya mAtrA tAvatEvEnametadyunakti


9.4.4.[8]

aTa rAjAnamaBizutyAgnO juhoti . eza vE sa sava etadvE tatsUyate yamasmE
tametA devatAH savamanumanyante yABiranumataH sUyate yasmE vE rAjAno
rAjyamanumanyante sa rAjA Bavati na sa yasmE na tadyadagnO juhoti
tadagnimaBiziYcati so'syEza dEva AtmA somABizikto BavatyamftABizikto'Ta
Bakzayati tadAtmAnamaBiziYcati so'syAyamAtmA somABizikto
BavatyamftABiziktaH



9.4.4.[9]

agnO hutvATa Bakzayati . dEvo vA asyEza AtmA mAnuzo'yaM devA u vA agre'Ta
manuzyAstasmAdagnO hutvATa Bakzayati



9.4.4.[10]

aTEnaM vimuYcati . AptvA taM kAmaM yasmE kAmAyEnaM yuNkte yajYAyajYiyaM
stotramupAkarizyantsvargo vE loko yajYAyajYiyametasya vE gatyA enaM yuNkte
tadAptvA taM kAmaM yasmE kAmAyEnaM yuNkte



9.4.4.[11]

taM vE purastAtstotrasya vimuYcati . sa yaduparizwAtstotrasya vimuYcetparANhEtaM
svargaM lokamatipraRaSyedaTa yatpurastAtstotrasya vimuYcati tatsamprati svargaM
lokamAptvA vimuYcati



9.4.4.[12]

pariDizu vimuYcati . pariDizu hyenaM yunakti yatra vAva yogyaM yuYjanti tadeva
tadvimuYcanti



9.4.4.[13]

sa saMDyorupaspfSya . ene yajuzI japati taTA dve yajuzI trInpariDInanuviBavato
divo mUrDAsi pfTivyA nABiriti dakziRe viSvasya mUrDannaDi tizWasi Srita
ityuttare mUrDavatIByAM mUrDA hyasyEzo
'psumatIByAmagneretadvESvAnarasya stotraM yadyajYAyajYiyaM SAntirvA
ApastasmAdapsumatIByAm



9.4.4.[14]

dvAByAM vimuYcati . dvipAdyajamAno yajamAno'gniryAvAnagniryAvatyasya mAtrA
tAvatEvEnametadvimuYcati triBiryunakti tatpaYca paYcacitiko'gniH paYca'rtavaH
saMvatsaraH saMvatsaro'gniryAvAnagniryAvatyasya mAtrA tAvattadBavati



9.4.4.[15]

taM hEke . prAyaRIya evAtirAtre yuYjantyudayanIye vimuYcanti saMsTArUpaM vA
etadyadvimocanaM kiM purA saMsTAyE saMsTArUpaM kuryAmeti na taTA
kuryAdaharaharaharvA eza yajYastAyate'harahaH saMtizWate'haraharenaM svargasya
lokasya gatyE yuNkte'haraharenena svargaM lokaM gacati tasmAdaharahareva
yuYjyAdaharaharvimuYcet



9.4.4.[16]

aTo yaTA prAyaRIye'tirAtre . sAmiDenIranUcya brUyAdudayanIya evAto
'nuvaktAsmIti tAdfktattasmAdaharahareva yuYjyadaharaharvimuYcet



9.4.4.[17]

tadDEtacARqilyaH . kaNkatIyeByo'harahaHkarma pradiSya pravavrAjAharahareva vo
yunajAnaharaharvimuYcAniti tasmAdaharahareva yuYjyAdaharaharvimuYcet



9.5.1.[1]

aTAtaH payovratatAyE . payovrato dIkzitaH syAddeveByo ha vA amftamapacakrAma



9.5.1.[2]

te hocuH . SrameRa tapasedamanvicAmeti tacrameRa tapasAnvEcaMste dIkzitvA
payovratA aBavannetadvE tapo yo dIkzitvA payovrato'sattasya GozamASuSruvuH



9.5.1.[3]

te hocuH . nedIyo vE Bavati BUyastapa upAyAmeti te
trIntstanAnupeyustatparAdadfSuH



9.5.1.[4]

te hocuH . nedIyo vE Bavati BUyastapa upAyAmeti te dvO stanA upeyustannedIyasaH
parAdadfSuH


9.5.1.[5]

te hocuH . nedIyo vE Bavati BUyastapa upAyAmeti ta ekaM
stanamupeyustadaDijagAma na tvaBipattuM SekuH



9.5.1.[6]

te hocuH aDi vA aganna tvaBipattuM SaknumaH sarvaM tapa upAyAmeti ta upavasaTe
'nASakamupeyuretadvE sarvaM tapo yadanASakastasmAdupavasaTe nASnIyAt



9.5.1.[7]

tatprAtaraBipadya . aBizutyAgnAvajuhavustadagnAvamftamadaDuH sarvezAmu
hEza devAnAmAtmA yadagnistadyadagnAvamftamadaDustadAtmannamftamadaData
tato devA amftA aBavan



9.5.1.[8]

tadyattadamftaM somaH saH . tadadyApi yajamAnaH SrameRa tapasAnvicati sa dIkzitvA
payovrato BavatyetadvE tapo yo dIkzitvA payovrato'sattasya GozamASfRotItyahe
kraya iti



9.5.1.[9]

sa trIntstanAnupEti . tatparApaSyati sa dvO stanA upEti tannedIyasaH parApaSyati sa
ekaM stanamupEti tadaDigacati na tvaBipattuM Saknoti sa upavasaTe
'nASakamupEtyetadvE sarvaM tapo yadanASakastasmAdupavasaTe nASnIyAt



9.5.1.[10]

tatprAtaraBipadya . aBizutyAgnO juhoti tadagnAvamftaM daDAtyaTa Bakzayati
tadAtmannamftaM Datte so'mfto BavatyetadvE manuzyasyAmftatvaM
yatsarvamAyureti taTo hAnenAtmanA sarvamAyureti



9.5.1.[11]

agnO hutvATa Bakzayati . dEvo vA asyEza AtmA mAnuzo'yaM devA u vA agre'Ta
manuzyAstasmAdagnO hutvATa Bakzayati



9.5.1.[12]

aTAtaH samizwayajuzAmeva mImAMsA . devAScAsurAScoBaye prAjApatyAH prajApateH
piturdAyamupeyurvAcameva satyAnfte satyaM cEvAnftaM ca ta uBaya eva
satyamavadannuBaye'nftaM te ha sadfSaM vadantaH sadfSA evAsuH



9.5.1.[13]

te devA utsfjyAnftam . satyamanvAleBire'surA u hotsfjya satyamanftamanvAleBire



9.5.1.[14]

tadDedaM satyamIkzAM cakre . yadasurezvAsa devA vA utsfjyAnftaM
satyamanvAlapsata hanta tadayAnIti taddevAnAjagAma



9.5.1.[15]

anftamu hekzAM cakre . yaddevezvAsAsurA vA utsfjya satyamanftamanvAlapsata hanta
tadayAnIti tadasurAnAjagAma



9.5.1.[16]

te devAH . sarvaM satyamavadantsarvamasurA anftaM te devA Asakti satyaM vadanta
EzAvIratarA ivAsuranAQyatarA iva tasmAdu hEtadya Asakti satyaM
vadatyEzAvIratara ivEva BavatyanAQyatara iva sa ha tvevAntato Bavati devA
hyevAntato'Bavan



9.5.1.[17]

aTa hAsurAH . AsaktyanftaM vadanta Uza iva pipisurAQyA ivAsustasmAdu hEtadya
AsaktyanftaM vadatyUza ivEva pisyatyAQya iva Bavati parA ha tvevAntato Bavati
parA hyasurA aBavan



9.5.1.[18]

tadyattatsatyam . trayI sA vidyA te devA abruvanyajYaM kftvedaM satyaM tanavAmahA
iti



9.5.1.[19]

te dIkzaRIyAM niravapan . tadu hAsurA anububuDire yajYaM vE kftvA taddevAH
satyaM tanvate preta tadAharizyAmo yadasmAkaM tatreti tasya
samizwayajurahutamAsATAjagmustasmAttasya yajYasya samizwayajurna juhvati te
devA asurAnpratidfSya samullupya yajYamanyatkartuM daDrire'nyadvE kurvantIti
punaH preyuH



9.5.1.[20]

tezu pretezu . prAyaRIyaM niravapaMstadu hAsurA anveva bubuDire tasya
SamyoruktamAsATAjagmustasmAtsa yajYaH Samyvantaste devA asurAnpratidfSya
mamullupya yajYamanyadeva kartuM daDrire'nyadvE kurvantIti punareva preyuH



9.5.1.[21]

tezu pretezu . rAjAnaM krItvA paryuhyATAsmA AtiTyaM havirniravapaMstadu hAsurA
anveva bubuDire tasyeqopahUtAsATAjagmustasmAtsa yajYa iqAntaste devA
asurAnpratidfSya samullupya yajYamanyadeva kartuM daDrire'nyadvE kurvantIti
punareva preyuH



9.5.1.[22]

tezu pretezu . upasado'tanvata te tisra eva sAmiDenIranUcya devatA evAyajanna
prayAjAnnAnuyAjAnuBayato yajYasyodasAdayanBUyizWaM hi tatrAtvaranta
tasmAdupasatsu tisra eva sAmiDenIranUcya devatA eva yajati na
prayAjAnnAnuyAjAnuBayato yajYasyotsAdayati



9.5.1.[23]

ta upavasaTe'gnIzomIyaM paSumAleBire . tadu hAsurA anveva bubuDire tasya
samizwayajUMzyahutAnyAsuraTAjagmustasmAttasya paSoH samizwayajUMzi na juhvati
te devA asurAnpra



9.5.1.[24]

tezu pretezu . prAtaH prAtaHsavanamatanvata tadu hAsurA anveva bubuDire
tasyEtAvatkftamAsa yAvatprAtaHsavanamaTAjagmuste devA asurAnpra



9.5.1.[25]

tezu pretezu . mADyandinaM savanamatanvata tadu hAsurA anveva bubuDire
tasyEtAvatkftamAsa yAvanmADyandinamaTAjagmuste devA asurAnpra



9.5.1.[26]

tezu pretazu . savanIyena paSunAcaraMstadu hAsurA anveva bubuDire
tasyEtAvatkftamAsa yAvadetasya paSoH kriyate'TAjagmuste devA asurAnpra



9.5.1.[27]

tezu pretezu . tftIyasavanamatanvata tatsamasTApayanyatsamasTApayaMstatsarvaM
satyamApnuvaMstato'surA apapupruvire tato devA aBavanparAsurA BavatyAtmanA
parAsya dvizanBrAtfvyo Bavati ya evaM veda



9.5.1.[28]

te devA abruvan . ye na ime yajYAH sAmisaMsTitA yAnimAnvijahato'gAmopa tajjAnIta
yaTemAntsaMsTApayAmeti te'bruvaMScetayaDvamiti citimicateti vAva
tadabruvaMstadicata yaTemAnyajYAntsaMsTApayAmeti



9.5.1.[29]

te cetayamAnAH . etAni
samizwayajUMzyapaSyaMstAnyajuhavustEretAnyajYAntsamasTApayanyatsamasTApayaM
stasmAtsaMsTitayajUMzyaTa yatsamayajaMstasmAtsamizwayajUMzi



9.5.1.[30]

te vA ete nava yajYAH . navEtAni samizwayajUMzi tadyadetAni
juhotyetAnevEtadyajYAntsaMsTApayatyuBayAni juhotyaDvarasya cAgneScADvarasya
pUrvARyaTAgnestasyokto banDuH



9.5.1.[31]

dve agnerjuhoti . dvipAdyajamAno yajamAno'gniryAvAnagniryAvatyasya mAtrA
tAvatEvEtadyajYaM saMsTApayatIzwo yajYo BfguBirizwo agnirAhutaH pipartu na iti



9.5.1.[32]

tAnyuBayAnyekAdaSa sampadyante . ekAdaSAkzarA trizwubvIryaM
trizwubvIryamevEtadyajYamaBisampAdayati



9.5.1.[33]

yadvevEkAdaSa . ekAdaSAkzarA vE trizwuptrEzWuBa indra indro yajYasyAtmendro
devatA tadya eva yajYasyAtmA yA devatA tasminnevEtadyajYamantataH pratizWApayati


9.5.1.[34]

samizwayajUMzi hutvAvaBfTaM yanti . avaBfTAdudetyodayanIyena
caritvAnUbanDyasya paSupuroqASamanu devikAnAM havIMzi nirvapati



9.5.1.[35]

etadvE prajApatiH . prApya rAdDvevAmanyata sa dikzu pratizWAyedaM sarvaM
daDadvidaDadatizWadyaddaDadvidaDadatizWattasmAdDAtA
taTEvEtadyajamAno dikzu pratizWAyedaM sarvaM daDadvidaDattizWati



9.5.1.[36]

yadvevEtAni havIMzi nirvapati . diSa ezo'gnistA u evAmUH purastAddarBastambaM
ca logezwakAScopadaDAti tAH prARaBftaH praTamAyAM citO sarvEva dvitIyA sarvA
tftIyA sarvA caturTyaTa paYcamyE citerasapatnA nAkasadaH paYcacUqAstA UrDvA
utkrAmantya AyaMstAByaH prajApatirabiBetsarvaM vA idamimAH parAcyo'tyezyantIti
tA DAtA BUtvA paryagacattAsu pratyatizWat



9.5.1.[37]

sa yaH sa DAtAsO sa AdityaH . aTa yattaddiSAM paramaM krAntametattadyasminneza
etatpratizWitastapati



9.5.1.[38]

sa yaH sa DAtAyameva sa DAtraH . dvAdaSakapAlaH puroqASo dvAdaSakapAlo dvAdaSa
mAsAH saMvatsaraH saMvatsaraH prajApatiH prajApatirDAtATa yattaddiSAM paramaM
krAntametAni tAni pUrvARi havIMzyanumatyE carUrAkAyE caruH sinIvAlyE caruH
kuhvyE carustadyadetAni nirvapati yadeva taddiSAM paramaM krAntaM
tasminnevEnametatpratizWApayati taM sarvaM juhotyetasyEva kftsnatAyE



9.5.1.[39]

tA vA etA devyaH . diSo hyetAScandAMsi vE diSaScandAMsi devyo'TEza kaH
prajApatistadyaddevyaSca kaSca tasmAddevikAH paYca Bavanti paYca hi diSaH



9.5.1.[40]

tadAhuH . nEtAni havIMzi nirvapennedatirecayAnIti tAni vE nirvapedeva kAmeByo vA
etAni havIMzi nirupyante na vE kAmAnAmatiriktamasti yadvE kiM ca
paSupuroqASamanu havirnirupyate paSAveva sa maDyato meDo DIyata uBayAni
nirvapatyaDvarasya cAgneScADvarasya pUrvamaTAgnestasyokto banDuruccEH
paSupuroqASo BavatyupAMSvetAnIzwirhyanubrUhi prezyeti
paSupuroqASasyAhAnubrUhi yajetyetezAmizwirhi samAnaH svizwakftsamAnIqA



9.5.1.[41]

tasya vA etasya paSoH . juhvati samizwayajUMzyaByavayanti hfdayaSUlenAvaBfTaM
saMsTA hyeza paSurhfdayaSUlena caritvA



9.5.1.[42]

pratyetya vESvakarmaRAni juhoti . viSvAni karmaRyayamagnistAnyasyAtra sarvARi
karmARi kftAni Bavanti tAnyetatprIRAti tAni havizA devatAM karoti yasyE vE
devatAyE havirgfhyate sA devatA na sA yasyE na gfhyate'To
viSvakarmAyamagnistamevEtatprIRAti



9.5.1.[43]

yadveva vESvakarmaRAni juhoti . prAyaRaM ca hAgnerudayanaM ca sAvitrARi prAyaRaM
vESvakarmaRAnyudayanaM sa yatsAvitrARyeva juhuyAnna vESvakarmaRAni yaTA
prAyaRameva kuryAnnodayanaM tAdfktadaTa yadvESvakarmaRAnyeva juhuyAnna
sAvitrARi yaTodayanameva kuryAnna prAyaRaM tAdfktaduBayAni juhoti prAyaRaM ca
tadudayanaMcakaroti



9.5.1.[44]

azwAvasUni Bavanti . evamimAni tadyaTA prAyaRaMtaTodayanaM karotisvAhAkAro
'mIzAM navamo BavatyevamezAM tadyaTA prAyaRaM taTodayanaM
karotyAhutiramIzAM daSamI BavatyevamezAM tadyaTA prAyaRaM taTodayanaM
karoti saMtatAM tatrAhutiM juhoti reto vE tatra yajYo retaso'vicedAya sruveReha
svAhAkAraM niruktaM hi reto jAta Bavati



9.5.1.[45]

yadAkUtAt . samasusrodDfdo vA manaso vA samBftaM cakzuzo
vetyetasmAdDyetatsarvasmAdagre karma samaBavattadanu preta sukftAmu lokaM
yatra fzayo jagmuH praTamajAH purARA ityamUnetadfzInAha



9.5.1.[46]

etaM saDasTa . pari te dadAmIti svargo vE lokaH saDasTastadenaM svargAya lokAya
paridadAti yamAvahAcevaDiM jAtavedAH anvAgantA yajYapatirvo atra taM sma jAnIta
parame vyomanniti yaTEva yajustaTA banDuH



9.5.1.[47]

etaM jAnATa . parame vyomandevAH saDasTA vida rUpamasya
yadAgacAtpaTiBirdevayAnErizwApUrte kfRavaTAvirasmA iti yaTEva yajustaTA
banDurudbuDyasvAgne yena vahasIti tayorakto banDuH



9.5.1.[48]

prastareRa pariDinA . srucA vedyA ca barhizA fcemaM yajYaM no naya svardevezu
gantava ityetErno yajYasya rUpEH svargaM lokaM gamayetyetat



9.5.1.[49]

yaddattaM yatparAdAnam . yatpUrtaM yASca dakziRAH tadagnirvESvakarmaRaH
svardevezu no daDaditi yaccEva samprati dadno yaccAsamprati tanno
'yamagnirvESvakarmaRaH svarge loke daDAtvityetat



9.5.1.[50]

yatra DArA anapetAH . maDorGftasya ca yAH tadagnirvESvakarmaRaH svardevezu Ro
daDaditi yaTEva yajustaTA banDuH



9.5.1.[51]

azwO vESvakarmaRAni juhoti . azwAkzarA gAyatrI gAyatro'gniryAvAnagniryAvatyasya
mAtrA tAvatEvEnametadannena prIRAti



9.5.1.[52]

vESvakarmaRAni hutvA nAma karoti . yadA vE sarvaH kftsno jAto BavatyaTa nAma
kurvantyatra vA eza sarvaH kftsno jAto Bavati



9.5.1.[53]

nAma kftvATEnamupatizWate . sarveRa vA eza etamAtmanA cinoti sa
yadetAmatrAtmanaH paridAM na vadetAtra hEvAsyEza AtmAnaM vfYcItATa
yadetAmatrAtmanaH paridAM vadate tayo hAsyEza AtmAnaM na vfNkte ye agnayaH
pAYcajanyA asyAM pfTivyAmaDi tezAmasi tvamuttamaH pra no jIvAtave suveti ye ke
cAgnayaH paYcacitikA asyAM pfTivyAmaDi tezAmasi tvaM sattamaH pro
asmAnjIvanAya suvetyetadanuzwuBA vAgvA anuzwubvAgu sarvARi candAMsi
sarvErevAsmA etaccandoBirnihnuta upasTAyAgniM samArohya
nirmaTyodavasAnIyayA yajate



9.5.1.[54]

aTa mEtrAvaruRyA payasyayA yajate . devatrA vA eza Bavati ya etatkarma karoti
dEvamvetanmiTunaM yanmitrAvaruRO sa yadetayAnizwvA mAnuzyAM
caretpratyavarohaH sa yaTA dEvaH sanmAnuzaH syAttAdfktadaTa yadetayA
mEtrAvaruRyA payasyayA yajate dEvamevEtanmiTunamupEtyetayezwvA kAmaM
yaTApratirUpaM caret



9.5.1.[55]

yadvevEtayA mEtrAvaruRyA payasyayA yajate . prajApatervisrastAdretaH parApatattaM
yatra devAH samaskurvaMstadasminnetayA mEtrAvaruRyA payasyayA reto
'daDustaTEvAsminnayametaddaDAti



9.5.1.[56]

sa yaH sa prajApatirvyasraMsata . ayameva sa yo'yamagniScIyate'Ta yadasmAttadretaH
parApatadezA sA payasyA mEtrAvaruRI Bavati prARodAnO vE mitrAvaruRO
prARodAnA u vE retaH siktaM vikurutaH payasyA Bavati payo hi reto yajYo Bavati
yajYo hyeva yajYasya reta upAMSu BavatyupAMSu hi retaH sicyate'ntato Bavatyantato
hi reto DIyate



9.5.1.[57]

tasyE vAjinena caranti . tasmindakziRAM daDAti tUparO miTunO
dadyAdityaByAjYAyenEva manya iti ha smAha mAhitTiH sravatyu hEzAgnicita AhutiH
somAhutiryAmanizwake juhoti



9.5.1.[58]

sa svayamAtfRA evopadaDIta . ime vE lokAH svayamAtfRA ima u lokA ezo'gniScitaH



9.5.1.[59]

ftavyA evopadaDIta . saMvatsaro vA ftavyAH saMvatsara ezo'gniScitaH



9.5.1.[60]
viSvajyotiza evopadaDIta . etA vE devatA viSvajyotiza etA u devatA ezo'gniScitaH



9.5.1.[61]

punaScitimevopadaDIta . punaryajYo hEza uttarA hEzA devayajyA
punaryajYamevEtadupaDatta uttarAmeva devayajyAmupa hEnaM punaryajYo na
taTA kuryAdyo vAva cite'gnirniDIyate tAmevezwakAmeza sarvo
'gniraBisampadyate tadyadagnO juhoti tadevAsya yaTA sarvasmiYcARqile'gnO
saMcite pakzapucavatyAhutayo hutAH syurevamasyEtA Ahutayo hutA Bavanti



9.5.1.[62]

sarvARi vA eza BUtAni . sarvAndevAngarBo Bavati yo'gniM BiBarti sa yo
'saMvatsaraBftaM cinuta etAni ha sa sarvARi BUtAni garBaM BUtaM nirhate yo nveva
mAnuzaM garBaM nirhanti tannveva paricakzate'Ta kiM ya etaM devo hyeza
nAsaMvatsaraBftasya'rtvijA Bavitavyamiti ha smAha vAtsyo nedasya devaretasasya
nirhaRyamAnasya medyasAnIti



9.5.1.[63]

zaRmAsyamantamaM cinvItetyAhuH . zaRmAsyA vA antamA garBA jAtA jIvantIti sa
yadyasaMvatsaraBfte mahadukTaM SaMsedfgaSItIH SaMsedasarvaM vE
tadyadasaMvatsaraBfto'sarvaM tadyadfgaSItayo vikfzwaM tvenaM sa BUyo
vikarzedyadi cEva saMvatsaraBftaH syAdyadi cAsaMvatsaraBftaH sarvameva
mahadukTaM SaMset



9.5.1.[64]

aTa ha SARqilyAyanaH prAcyAM jagAma . taM ha dEyAmpAtiruvAca SARqilyAyana
kaTamagniScetavyo glAyAmo'ha saMvatsaraBftAyAgnimu cikIzAmaha iti



9.5.1.[65]

sa hovAca . kAmaM nvA enaM sa cinvIta yena purA saMvatsaraM BftaH syAttaM hyeva
taM BftaM santaM cinuta iti



9.5.1.[66]

kAmamvevEnaM sa cinvIta . yaH saMvatsaramaBizavizyantsyAdeza vA enaM
pratyakzamannena biBartyetABirAhutiBiH



9.5.1.[67]

kAmamvevEnaM sa cinvIta . yaH saMvatsaramagnihotraM juhuyAadbiBarti vA
enameza yo'gnihotraM juhoti



9.5.1.[68]

kAmamvevEnaM sa cinvIta . yaH saMvatsaraM jAtaH syAtprARo vA
agnistametadbiBartyaTa ha vE retaH siktaM prARo'nvavarohati tadvindate
tadyajjAtaMjAtaM vindate tasmAjjAtavedAstasmAdapyevaMvitkAmaM sadyoBftaM cinvIta
yadu ha vA evaMvitpibati vA pAyayati vA tadevAsya yaTA sarvasmiYcARqile'gnO
saMcite pakzapucavatyAhutayo hutAH syurevamasyEtA Ahutayo hutA Bavanti



9.5.2.[1]

indra etattsarptaccamapazyat nyUnasyAptyA atiriktyE vyfdDasya samfdDyA aTa ha
vA ISvaro'gniM citvA kiMciddOritamApattorvi vA hvalitoryadvA yadA ha vA
etacyAparRaH sAyakAyanaH SuSrAvATa hEtatkarmopadaDarza



9.5.2.[2]

sEzA trayasya samfdDiH . agneH samfdDiryo'gniM cinute tasya samfdDiryo'gniM
cinoti tasya samfdDiH



9.5.2.[3]

tadyadetenopatizWate . yadevAsyAtra vidvAnvAvidvAti vA recayati na vAByApayati
tadevAsyEtena sarvamAptaM Bavati yadasya kiM cAnAptaM ya u tasyAmanuzwuByfci
kAmo'trEva tamApnotyaTA etasmAdevEtatkarmaRo rakzAMsi nAzwrA apahanti no
hEnamanuvyAhAriRa stfRvate tasmAdapyevaMvitkAmaM parasmA agniM cinuyAdISvaro
ha SreyAnBavitoH



9.5.2.[4]

vArtrahatyAya Savase . sahadAnuM puruhUta kziyantamiti vArtraGnIByAm
praTamAByAmupatizwata etadvE devA vftraM pApmAnaM hatvApahatapApmAna
etatkarmAkurvata taTEvEtadyajamAno vftraM pApmAnaM
hatvApahatapApmEtatkarma kurute



9.5.2.[5]

vi na indra mfDo jahi . mfgo na BImaH kucaro girizWA iti vEmfDIByAM
dvitIyAByAmetadvE devA mfDaH pApmAnaM hatvApahatapApmAna etatkarmAkurvata
taTEvEtadyajamAno mfDaH pApmAnaM hatvApahatapApmEtatkarma kurute



9.5.2.[6]

vESvAnaro na Utaye . pfzwo divi pfzwo agniH pfTivyAmiti vESvAnarIByAM
tftIyAByAmetadvE devA vESvAnareRa pApmAnaM dagDvApahatapApmAna
etatkarmAkurvata taTEvEtadyajamAno vESvAnareRa pApmAnaM
dagDvApahatapApmEtatkarma kurute



9.5.2.[7]

aSyAma ta kAmamagne tavotIti . ekayA kAmavatyEtadvE devAH
pApmAnamapahatyEkayA kAmavatyEkaDAntataH sarvAnkAmAnAtmannakurvata
taTEvEtadyajamAnaH zaqfcena pApmAnamapahatyEkayA kAmavatyekaDAntataH
sarvAnkAmAnAtmankurute



9.5.2.[8]

saptarcaM Bavati . saptacitiko'gniH sapta'rtavaH sapta diSaH sapta devalokAH sapta
stomAH sapta pfzWAni sapta candAMsi sapta grAByAH paSavaH saptAraRyAH sapta
SorzanprARA yatkiM ca saptaviDamaDidevatamaDyAtmaM tadenena sarvamApnoti tA
anuzwuBamaBisampadyante vAgvA anuzwubvAcEvAsya tadApnoti yadasya kiM
cAnAptam



9.5.2.[9]

azwarcenopatizWetetyu hEka AhuH . vayaM te adya rarimA hi kAmamiti dvitIyayA
kAmavatyA sapta pUrvAstadazwAvazwAkzaro gAyatrI gAyatro'gniryAvAnagniryAvatyasya
mAtrA tAvatEvAsya tadApnoti yadasya kiM cAnAptamaTo evaM samaM devate Bajete iti
na taTA kuryAdetA vAva saptAzwAvanuzwuBo Bavanti sa yo'zwarce kAmo'trEva
tamApnoti



9.5.2.[10]

EndrAgnIBirupatizWate . EndrAgno'gniryAvAnagniryAvatyasya mAtrA tAvatrEvAsya
tadApnoti yadasya kiM cAnAptamindrAgnI vE sarve devAH sarvadevatyo
'gniryAvAnagniryAvatyasya mAtrA tAvatEvAsya tadApnoti yadasya kiM cAnAptam



9.5.2.[11]

tadDEke . karmaRaH karmaRa evEtAM pratipadaM kurvate'pahatapApmAna
etatkarma karavAmahA iti purIzavatIM citiM kftvopatizWetetyu hEka Ahustatra hi sA
sarvA kftsnA BavatIti sa yaTA kAmayeta taTA kuryAditi nu cayanasyATAto'cayanasya


9.5.2.[12]

trayo ha vE samudrAH . agniryajuzAM mahAvrataM sAmnAM mahadukTamfcAM sa ya
etAni parasmE karotyetAnha sa samudrAYcozayate tAYcuzyato'nvasya candAMsi
Suzyanti candAMsyanu loko lokamanvAtmAtmAnamanu prajA paSavaH sa ha SvaH Sva
eva pApIyAnBavati ya etAni parasmE karoti



9.5.2.[13]

aTa ya etAnyakftvA . pasmA api sarvEranyEryajYakratuBiryAjayedeteByo hEvAsya
samudreByaScandAMsi punarApyAyante candAMsyanu loko lokamanvAtmAtmAnamanu
prajA paSavaH sa ha SvaH Sva eva SreyAnBavati ya etAni parasmE na karotyaTEza ha
vA asya dEvo'mfta AtmA sa ya etAni parasmE karotyetaM ha sa dEvamAtmAnam
parasmE prayacatyaTa Suzka eva sTARuH pariSizyate



9.5.2.[14]

tadDEke . kftvA kurvate vA prati vA kArayanta ezA prAyaScittiriti na taTA
kuryAdyaTA SuzkaM sTARumudakenABiziYcetAdfktatpUyedvA vE sa vi vA
mrityennEtasya prAyaScittirastItyeva vidyAt



9.5.2.[15]

aTa ha smAha SARqilyaH . turo ha kAvazeyaH kArotyAM deveByo'gniM cikAya taM ha
devAH papracurmune yadalokyAmagnicityAmAhuraTa kasmAdacEzIriti



9.5.2.[16]

sa hovAca . kiM nu lokyaM kimalokyamAtmA vE yajYasya yajamAno'NgAnyftvijo yatra
vA AtmA tadaNgAni yatro aNgAni tadAtmA yadi vA ftvijo'lokA Bavantyaloka u tarhi
yajamAna uBaye hi samAnalokA Bavanti dakziRAsu tveva na saMvaditavyaM
saMvAdenEva'rtvijo'lokA iti


10.1.1.[1]

agnireza purastAccIyate  saMvatsara uparizwAnmahadukTaM Sasyate
prajApatervisrastasyAgraM raso'gacat



10.1.1.[2]

sa yaH sa prajApatirvyasraMsata  saMvatsaraH so'Ta yAnyasya tAni parvARi
vyasraMsantAhorAtrARi tAni



10.1.1.[3]

sa yaH sa saMvatsaraH prajApatirvyasraMsata  ayameva sa yo'yamagniScIyate'Ta
yAnyasya tAnyahorAtrARi parvARi vyasraMsantezwakA eva tAstadyadetA upadaDAti
yAnyevAsya tAnyahorAtrARi parvARi vyasraMsanta tAnyasminnetatpratidaDAti
tadetadatrEva yajuScitamatrAptam



10.1.1.[4]

aTa yo'sya so'graM raso'gacat  mahattadukTaM tamasya taM
rasamfkzAmAByAmanuyanti tadyattatra yajuH purastAdetyaBinetEva tadeti yaTAdo
me'mutrEkaM tadAharizyAmItyevaM t



10.1.1.[5]

tamaDvaryurgraheRa gfhRAti  yadgfhRAti tasmAdgrahastasmiadyajuH purastAdeti taM
saMvatsara Apnuvanti nnudgAtA mahAvratena rasaM daDAti sarvARi hEtAni sAmAni
yanmahAvrataM tadasmintsarvEH sAmaBI rasaM daDAti tasminhotA mahatokTena
rasaM daDAti sarvA hEtA fco yanmahadukTaM tadasmintsarvABirfgBI rasaM
daDAti



10.1.1.[6]

te yadA stuvate yadAnuSaMsati  aTAsminnetaM vazawkfte juhoti tadenameza
raso'pyeti na vE mahAvratamidaM stutaM Seta iti paSyanti no
mahadidamukTamityagnimeva paSyantyAtmA hyagnistadenamete uBe raso
BUtvApIta fkca sAma ca taduBe fkzAme yajurapItaH



10.1.1.[7]

sa eza miTuno'gniH  praTamA ca citirdvitIyA ca tftIyA ca caturTI cATa paYcamyE
citeryaScite'gnirniDIyate tanmiTunaM miTuna u evAyamAtmA



10.1.1.[8]

aNguzWA iti pumAMsaH  aNgulaya iti striyaH karRAviti pumAMsO BruvAviti striyA
ozWAviti pumAMsO nAsike iti striyO dantA iti pumAMso jihveti strI sarva eva
miTunaH so'nena miTunenAtmanEtaM miTunamagnimapyeti



10.1.1.[9]

ezAtrApItiH  apyahEvaM miTuna itTaM ha tvevApi miTuno vAgeveyaM
yo'yamagniScito vAcA hi cIyate'Ta yaScite'gnirniDIyate sa prARaH prARo vE vAco vfzA
prARo miTunaM vAgvevAyamAtmATa ya AtmanprARastanmiTunaM so'nena
miTunenAtmanEtaM miTunamagnimapyeti



10.1.1.[10]

ezo atrApItiH  na ha vA asyAputratAyE kA cana SaNkA Bavati ya evametO
miTunAvAtmAnaM cAgniM ca vedAnnaM ha tvevAyamAtmA dakziRAnnaM vanute yo na
Atmeti hyapyfziRAByuktam



10.1.1.[11]

tadidamannaM jagDaM dveDA Bavati  yadasyAmftamUrDvaM tannABerUrDvE
prAREruccarati tadvAyumapyetyaTa yanmartyaM parAktannABimatyeti taddvayam
BUtvemAmapyeti mUtraM ca purIzaM ca tadyadimAmapyeti yo'yamagniScitastaM
tadapyetyaTa yadvAyumapyeti yaScite'gnirniDIyate taM tadapyetyezo evAtrApItiH



10.1.2.[1]

prajApatirimAMlokAnEpsat  sa etaM vayoviDamAtmAnamapaSyadagniM taM vyaDatta
tenemaM lokamApnotsa dvitIyaM vayoviDamAtmAnamapaSyanmahAvrataM
tadvyaDatta tenAntarikzamApnotsa tftIyaM
vayoviDamAtmAnamapaSyanmahadukTaM tadvyaDatta tena divamApnot



10.1.2.[2]

ayaM vAva loka ezo'gniScitaH  antarikzaM mahAvrataM dyOrmahadukTaM
tasmAdetAni sarvARi sahopeyAdagniM mahAvrataM mahadukTaM saha hIme lokA
asfjyanta tadyadagniH praTamaScIyate'yaM hyezAM lokAnAm
praTamo'sfjyatetyaDidevatam



10.1.2.[3]

aTADyAtmam  mana evAgniH prARo mahAvrataM vANmahadukTaM tasmAdetAni
sarvARi sahopeyAtsaha hi manaH prARo vAktadyadagniH praTamaScIyate mano hi
praTamaM prARAnAm



10.1.2.[4]

AtmEvAgniH  prARo mahAvrataM vANmahadukTaM tasmAdetAni sarvARi sahopeyAtsaha
hyAtmA prARo vAktadyadagniH praTamaScIyata AtmA hi praTamaH samBavataH
samBavati



10.1.2.[5]

Sira evAgniH  prARo mahAvratamAtmA mahadukTaM tasmAdetAni sarvARi sahopeyAtsaha
hi SiraH prARa AtmA tadyadagniH praTamaScIyate Siro hi praTamaM jAyamAnasya
jAyate tasmAdyatrEtAni sarvARi saha kriyante mahadevokTamAtamAM KyAyata AtmA
hi mahadukTam



10.1.2.[6]

tadAhuH  yadetAni sarvARi saha durupApAni kEtezAmupAptiriti jyotizwoma
evAgnizwome jyotizwomenEvAgnizwomena yajeta



10.1.2.[7]

tasya vA etasya jyotizwomasyAgnizwomasya  trivfdbahizpavamAnaM tadvratasya SiraH
paYcadaSasaptadaSA uttarO pavamAnO tO pakzO paYcadaSaM hoturAjyaM
saptadaSaM pfzWamekaviMSaM yajYAyajYiyaM tatpucam



10.1.2.[8]

tayorvA etayoH  paYcadaSasaptadaSayordvAtriMSatstotriyAstato yAH paYcaviMSatiH sa
paYcaviMSa AtmATa yAH saptAtiyanti tAH parimAdaH paSavo hEtAH paSavaH parimAda
etAvadvE mahAvrataM tadetadatrEva mahAvratamApnoti


10.1.2.[9]

aTa hotA sapta candAMsi SaMsati  caturuttarARyekarcAni virAqazwamAni tezAM
tisraScASItayo'kzarARi paYcacatvAriMSacca tato yA aSItayaH
sEvASItInAmAptiraSItiBirhi
mahadukTamAKyAyate'Ta yAni paYcacatvAriMSattato yAni paYcaviMSatiH sa
paYcaviMSa AtmA yatra vA AtmA tadeva SirastatpakzapucAnyaTa yAni
viMSatistadAvapanametAvadvE mahadukTaM tadetadatrEva mahadukTamApnoti tAni
vA etAni sarvARi jyotizwoma evAgnizwoma Apyante tasmAdu
jyotizwomenEvAgnizwomena yajeta



10.1.3.[1]

prajApatiH prajA asfjata  sa UrDveBya eva prAReByo devAnasfjata ye'vAYcaH
prARAsteByo martyAH prajA aTorDvameva mftyuM prajAByo'ttAramasfjata



10.1.3.[2]

tasya ha prajApateH  arDameva martyamAsIdarDamamftaM tadyadasya
martyamAsIttena mftyorabiBetsa biByAdimAM prAviSaddvayaM BUtvA mfccApaSca



10.1.3.[3]

sa mftyurdevAnabravIt  kva nu so'BUdyo no'sfzweti tvadbiByadimAM prAvikzaditi
so'bravIttaM vA anvicAma taM samBarAma na vA ahaM taM hiMsizyAmIti taM devA asyA
aDi samaBaranyadasyApsvAsIttA apaH samaBarannaTa yadasyAM tAM mfdaM
taduBayaM samBftya mfdaM cApaScezwakAmakurvaMstasmAdetaduBayamizwakA
Bavati mfccApaSca



10.1.3.[4]

tadetA vA asya tAH  paYca martyAstanva AsaMloma tvaNmAMsamasTi majjATEtA amftA
mano vAkprARaScakzuH Srotram



10.1.3.[5]

sa yaH sa prajApatiH  ayameva sa yo'yamagniScIyate'Ta yA asya tAH paYca
martyAstanva AsannetAstAH purIzacitayo'Ta yA amftA etAstA izwakAcitayaH



10.1.3.[6]

te devA abruvan  amftamimaM karavAmeti tasyEtAByAmamftAByAM tanUByAmetAm
martyAM tanUM parigfhyAmftAmakurvannizwakAcitiByAM purIzacitiM taTA dvitIyAM
taTA tftIyAM taTA caturTIm



10.1.3.[7]

aTa paYcamIM citimupaDAya  purIzaM nivapati tatra vakarRIM ca svayamAtfRAM
copadaDAti hiraRyaSakalEH prokzatyagnimaByAdaDAti sA saptamI
citistadamftamevamasyEtAByAmamftAByAM tanUByAmetAM martyAM tanUm
parigfhyAmftAmakurvannizwakAcitiByAM purIzacitiM tato vE
prajApatiramfto'BavattaTEvEtadyajamAna etamamftamAtmAnaM kftvA so'mfto
Bavati



10.1.3.[8]

te vE devAstaM nAviduH  yadyenaM sarvaM vAkurvanna vA sarvaM yadyati vArecayanna
vAByApayaMsta etAmfcamapaSyanDAmacadagnirindro brahmA devo bfhaspatiH
sacetaso viSve devA yajYaM prAvantu naH SuBa iti



10.1.3.[9]

tasyA astyevAgneyam  astyEndramasti vESvadevaM tadyadasyA AgneyaM
yadevEtasyAgnerAgneyaM tadasya tena samaskurvanyadEndraM tadEndreRa
yadvESvadevaM tadvESvadevena tamatrEva sarvaM kftsnaM samaskurvan



10.1.3.[10]

tadyadetayopatizWate  yadevAsyAtra vidvAnvAvidvAnvAti vA recayati na vAByApayati
tadevAsyEtayA sarvamApnoti yadasya kiM cAnAptamanuzwubDAmacadBavati vAgvA
anuzwubvAgDAmacadvAcEvAsya tadApnoti yadasya kiM cAnAptaM purIzavatIM citiM
kftvopatizWetetyu hEka Ahustatra hisA sarvA kftsnA BavatIti



10.1.3.[11]

tadu vA AhuH  yavizWavatyEvopatizWetEtadDAsya priyaM DAma yadyavizWa iti
tadyadasya priyaM DAma tenAsya tadApnoti yadasya kiM cAnAptamAgneyyAgnikarma
hi gAyatryAgAyatro'gniryAvAnagniryAvatyasya mAtrA tAvatEvasya ta dApnoti yadasya
kiM cAnAptamaniruktayA sarvaM vA aniruktaM sarveREvAsya tadApnoti yadasya kiM
cAnAptaM tvaM yavizWa dASuza iti tasyokto banDuH purIzavatIM citiM
kftvopatizWeta tatra hi sA sarvA kftsnA Bavati



10.1.4.[1]

uBayaM hEtadagre prajApatirAsa  martyaM cEvAmftaM ca tasya prARA evAmftA AsuH
SarIraM martyaM sa etena karmaREtayAvftEkaDAjaramamftamAtmAnamakuruta
taTEvEtadyajamAna uBayameva Bavati martyaM cEvAmftaM ca tasya prARA evAmftA
Bavanti SarIraM martyaM sa etena karmaREtayAvftEkaDAjaramamftamAtmAnaM
kurute



10.1.4.[2]

sa praTamAM citiM cinoti  sA hAsyEzA prARa eva tadvE tadamftamftaM hi prARaH
sEzAmftacitiraTa purIzaM nivapati tadDAsyEtanmajjEva tadvE tanmartyam
martyo hi majjA tadetasminnamfte pratizWApayati tenAsyEtadamftaM Bavati



10.1.4.[3]

dvitIyAM citiM cinoti  sA hAsyEzApAna eva tadvE tadamftamamftaM hyapAnaH
sEzAmftacitistadetanmartyamuBayato'mftena parigfhRAti tenAsyEtadamftam
BavatyaTa purIzaM nivapati tadDAsyEtadasTyeva tadvE tanmartyaM martyaM
hyasTi tadetasminnamfte pratizWApayati tenAsyEtadamftaM Bavati



10.1.4.[4]

tftIyAM citiM cinoti  sA hAsyEzA vyAna eva tadvE tadamftamamftaM hi vyAnaH
sEzAmftacitistadetanmartyamuBayato'mftena parigfhRAti tenAsyEtadamftam
BavatyaTa purIzaM nivapati tadDAsyEtatsnAvEva tadvE tanmartyaM hi snAva
tadetasminnamfte pratizWApayati tenAsyEtadamftaM Bavati



10.1.4.[5]

caturTIM citiM cinoti  sA hAsyEzodAna eva tadvE tadamftamamftaM hyudAnaH
sEzAmftacitistadetanmartyamuBayato'mftena parigfhRAti tenAsyEtadamftam
BavatyaTa purIzaM nivapati tadDAsyEtanmAMsameva tadvE tanmartyaM martyaM
hi mAMsaM tadetasminnamfte pratizWApayati tenAsyEtadamftaM Bavati



10.1.4.[6]

paYcamIM citiM cinoti  sA hAsyEzA samAna eva tadvE tadamftamamftaM hi samAnaH
sEzAmftacitistadetanmartyamuBayato'mftena parigfhRAti tenAsyEtadamftam
BavatyaTa purIzaM nivapati tadDAsyEtanmeda eva tadvE tanmartyaM martyaM hi
medastadetasminnamfte pratizWApayati tenAsyEtadamftaM Bavati



10.1.4.[7]

zazWIM citiM cinoti  sA hAsyEzA vAgevatadvE tadamf tamamftaM hi
vAkzEzAmftacitistadetanmartyamuBayato'mftena parigfhRAti tenAsyEtadamftam
BavatyaTa purizaM nivapati tadDAsyEtadasfgeva tvageva tadvE tanmartyam
martyaM hyasfNmartyA tvaktadetasminnamfte pratizWApayati tenAsyEtadamftam
Bavati



10.1.4.[8]

tA vA etAH  zaqizwakAcitayaH zawpurIzacitayastaddvAdaSa dvAdaSa mAsAH saMvatsaraH
saMvatsaro'gniryAvAnagniryAvatyasya mAtrA tAvatEva
tatprajApatirekaDAjaramamftamAtmAnamakuruta taTEvEtadyajamAna
ekaDAjaramamftamAtmAnaM kurute



10.1.4.[9]

aTa vikarRIM ca svayamAtfRAM copaDAya  hiraRyaSakalEH
prokzatyagnimaByAdaDAti rUpameva tatprajApatirhiraRmayamantata Atmano'kuruta
tadyadantatastasmAdidamantyamAtmano rUpaM tasmAdAhurhiraRmayaH prajApatiriti
taTEvEtadyajamAno rUpameva hiraRmayamantata AtmanaH kurute
tadyadantatastasmAdidamantyamAtmano rUpaM tasmAdye cEtadvidurye ca na
hiraRmayo'gnicidamuzmiMloke samBavatItyevAhuH



10.1.4.[10]

tadDEtacARqilyaSca sAptaraTavAhaniSca  AcAryAntevAsibO vyUdAte
rUpamevAsyEtaditi ha smAha SARqilyo lomAnIti sAptaraTavAhaniH



10.1.4.[11]

sa hovAca SARqilyaH  rUpaM vAva lomavadrUpamalomakaM rUpamevAsyEtaditi tadvE
tattaTA yaTA tacARqilya uvAca saMcite'gniH praRIyate praRItAdUrDvaM samiDa
Ahutaya iti hUyante



10.1.4.[12]

prARena vE devA annamadanti  agniru devAnAM prARastasmAtprAgdeveByo juhvati
prARena hi devA annamadantyapAnena manuzyA annamadanti
tasmAtpratyaNmanuzyezvannaM DIyate'pAnena hi manuzyA annamadanti



10.1.4.[13]

tadAhuH  na vayaso'gnicidaSnIyAdvayo vA eza rUpaM Bavati yo'gniM cinuta ISvara
ArtimAtostasmAnna vayaso'gnicidaSnIyAditi tadvE kAmamevEvaMvidaSnIyAdagnervA
eza rUpaM Bavati yo'gniM cinute sarvaM vA idamagnerannaM sarvaM ma
idamannamityevEvaMvidvidyAditi



10.1.4.[14]

tadAhuH  kiM tadagnO kriyate yena yajamAnaH punarmftyumapajayatItyagnirvA eza
devatA Bavati yo'gniM cinute'mftamu vA agniH SrIrdevAH SriyaM gacati yaSo devA yaSo
ha Bavati ya evaM veda



10.1.5.[1]

sarve hEte yajYA yo'yamagniScitaH  sa yatpaSumAlaBate tadagnyADeyamaTa
yaduKAM samBarati tAnyagnyADeyahavImzyaTa yaddIkzate tadagnihotramaTa
yaddIkzitaH samiDAvAdaDAti te agnihotrAhutI



10.1.5.[2]

te vE sAyamprAtarAdaDAti  sAyamprAtarhyagnihotrAhutI juhvati samAnena mantreRa
samAnena hi mantreRAgnihotrAhutI juhvatyaTa yadvanIvAhanaM ca
BasmanaScAByavaharaRaM tO darSapUrRamAsAvaTa yadgArhapatyaM cinoti tAni
cAturmAsyAnyaTa yadUrDvaM gArhapatyAdA sarvOzaDAttA izwayo'Ta yadUrDvaM
sarvOzaDAtprAcInaM citiByaste paSubanDA ya evEtezu yajYezu vizRukramAste
vizRukramA yajjapyaM tadvAtsapram



10.1.5.[3]

sOmyo'DvaraH praTamA citiH  yatprAcInaM saveByo rAjasUyo dvitIyA
vAjapeyastftIyASvameDaScaturTyagnisavaH paYcamI yEScitaM sAmaBiH parigAyati
tanmahAvratamaTa yattatrodgAtuH purastAjjapyaM tacatarudriyaM vasorDArA
mahadukTamaTa yadUrDvaM sAmaByaH prAcInaM vasorDArAyE yadeva tatra hotuH
purastAjjapyaM tattadaTa yadUrDvaM vasorDArAyE te gfhameDA etAvanto vE sarve
yajYAstAnagninApnoti



10.1.5.[4]

aTAto yajYavIryARAmeva  sAyamprAtarha vA amuzmiMloke'gnihotrahudaSnAti tAvatI
ha tasminyajYa UrgarDamAse'rDamAse darSapUrRamAsayAjI caturzucaturzu
mAsezu cAturmAsyayAjI zawsuzawsu paSubanDayAjI saMvatsaresaMvatsare somayAjI
SateSate saMvatsareSvagnicitkAmamaSnAti kAmaM na tadDEtadyAvacataM
saMvatsarAstAvadamftamanantamaparyantaM sa so hEtadevaM vedEvaM
hEvAsyEtadamftamanantamaparyantaM Bavati tasya
yadapIzIkayevopahanyAttadevAsyAmftamanantamaparyantaM Bavati



10.2.1.[1]
prajApatiH svargaM lokamajigAMsat  sarve vE paSavaH prajApatiH puruzo'Svo
gOravirajaH sa etE rUpErnASaknotsa etaM vayoviDamAtmAnamapaSyadagniM taM
vyaDatta so'nupasamuhyAnupADAyodapipatizatsa nASaknotsa
upasamuhyopaDAyodapatattasmAdapyetarhi vayAMsi yadEva pakzA upasamUhante
yadA patrARi visfjante'TotpatituM Saknuvanti



10.2.1.[2]

taM vA aNguliBirmimIte  puruzo vE yajYastenedaM sarvaM mitaM tasyEzAvamA
mAtrA yadaNgulayastadyAsyAvamA mAtrA tAmasya tadApnoti tayEnaM tanmimIte



10.2.1.[3]

caturviMSatyANguliBirmimIte  caturviMSatyakzarA vE gAyatrI
gAyatro'gniryAvAnagniryAvatyasya mAtrA tAvatEvEnaM tanmimIte



10.2.1.[4]

sa caturaNgulamevoBayato'ntarata upasamUhati  caturaNgulamuBayato bAhyato
vyudUhati tadyAvadevopasamUhati tAvadvyudUhati tannAhEvAtirecayati no kanIyaH
karoti taTA pucasya taTottarasya pakzasya



10.2.1.[5]

aTa nirRAmO pakzayoH karoti  nirRAmO hi vayasaH pakzayorBavato vitftIye
vitftIye hi vayasaH pakzayornirRAmO Bavato'ntare vitftIye'ntare hi vitftIye vayasaH
pakzayornirRAmO BavataH sa caturaNgulameva purastAdudUhati caturaNgulam
paScAdupasamUhati tadyAvadevodUhati tAvadupasamUhati tannAhEvAtirecayati no
kanIyaH karoti



10.2.1.[6]

sa tasminnirRAme  ekAmizwakAmupadaDAti tadyeyaM vayasaH patato nirRAmAdekA
nAqyupaSete tAM tatkarotyaTo idam



10.2.1.[7]

aTa vakrO karoti  vakrO hi vayasaH pakzO BavataH sa caturaNgulameva
paScAdudUhati caturaNgulaM purastAdupasamUhati tadyAvadevodUhati
tAvadupasamUhati tannAhEvAtirecayati no kanIyaH karoti



10.2.1.[8]

aTa rUpamUttamaM karoti  atrEza sarvo'gniH saMskftastasmindevA
etadrUpamuttamamadaDustaTEvAsminnayametadrUpamuttamaM daDAti sa
sahasramfjvAliKitA izwakAH karoti sahasramityAliKitAH sahasramityAliKitAH



10.2.1.[9]

aTa paYcamIM citimupaDAya  treDAgniM vimimIte sa maDyame vitftIye
sahasramfjvAliKitA izwakA upadaDAti tadyAnImAni vayasaH pratyaYci SIrzRa A
pucAdfjUni lomAni tAni tatkaroti



10.2.1.[10]

aTa sahasramityAliKitA dakziRata upadaDAti  tadyAnImAni vayaso dakziRato
vakrARi lomAni tAni tatkaroti



10.2.1.[11]

aTa sahasramityAliKitA uttarata upadaDAti  tadyAnImAni vayasa uttarato vakrARi
lomAni tAni tatkaroti sahasreRa sarvaM vE sahasraM
sarveREvAsminnetadrUpamuttamaM daDAti triBiH
sahasrEstrivfdagniryAvAnagniryAvatyasya mAtrA tAvatEvAsminnetadrUpamuttamaM
daDAti



10.2.2.[1]

yAnvE tAntsapta puruzAn  ekaM puruzamakurvantsa prajApatiraBavatsa prajA
asfjata sa prajAH sfzwvorDva udakrAmatsa etaM lokamagacadyatrEza etattapati no
ha tarhyanya etasmAdatra yajYiya Asa taM devA yajYenEva yazwumaDriyanta



10.2.2.[2]

tasmAdetadfziRAByanUktam  yajYena yajYamayajanta devA iti yajYena hi taM
yajYamayajanta devAstAni DarmARi praTamAnyAsanniti te hi DarmAH
praTame'kriyanta te ha nAkaM mahimAnaH sacanteti svargo vE loko nAko devA
mahimAnaste devAH svargaM lokaM sacanta ye taM yajYamayajannityetat



10.2.2.[3]

yatra pUrve sADyAH santi devA iti  prARA vE sADyA devAsta etamagra
evamasADayannetadeva buBUzantasta u evApyetarhi sADayanti
paScedamanyadaBavadyajatramamartyasya Buvanasya BUneti
paScAhEvedamanyadyajYiyamAsa yatkiM cAmftam



10.2.2.[4]

suparRo aNgaM saviturgarutmAn  pUrvo jAtaH sa u asyAnu Darmeti prajApatirvE
suparRo garutmAneza savitEtasya prajApatiranu Darmanityetat



10.2.2.[5]

sa vE saptapuruzo Bavati  saptapuruzo hyayaM puruzo yaccatvAra AtmA trayaH
pakzapucAni catvAro hi tasya puruzasyAtmA trayaH pakzapucAni



10.2.2.[6]

taM vA udbAhunA puruzeRa mimIte  puruzo vE yajYastenedaM sarvaM mitaM
tasyEzA paramA mAtrA yadudbAhustadyAsya paramA mAtrA tAmasya tadApnoti
tayEnaM tanmimIte tatropa yatprapadenAByucrito Bavati tatpariSridBirApnoti
tasmAdu bAhyenEva leKAM pariSridByaH Kanet



10.2.2.[7]

aTa pakzayoraratnI upAdaDAti  pakzayostadvIryaM daDAti bAhU vE pakzO
bAhuByAmu vA annamadyate'nnAyEva tamavakASAM karoti tadyatpakzayoraratnI
upAdaDAtyaratnimAtrAdDyannamadyate



10.2.2.[8]

aTa puce vitastimupAdaDAti  pratizWAyAM tadvIryaM daDAti pratizWA vE pucaM
hasto vitastirhastena vA annamadyate'nnAyEva tamavakASaM karoti tadyatpuce
vitastimupAdaDAtyanna evEnaM tatpratizWApayati tadyattatra kanIya
upAdaDAtyannehyevEnaM tatpratizWApayatyaTo etAvadvA idaM mitam
BavatyetAvadidaM tadyadevaM mimIta etasyEvAptyE



10.2.3.[1]

yA vA iyaM vediH saptaviDasya  ezA vedermAtrA sa devayajanamaDyavasAya pUrvayA
dvArA patnISAlaM prapadya gArhapatyAyodDatyAvokzati gArhapatyasyodDatAtsapta
prAcaH prakramAnprakrAmati tataH prAYcaM vyAmaM vimimIte tasya maDya
AhavanIyAyodDatyAvokzati pUrvArDAdvyAmasya trInprAcaH prakramAnprakrAmati
sa
vedyantaH


10.2.3.[2]

te vA ete  vyAmEkAdaSAH prakramA antarA vedyantaM ca gArhapatyaM cEkAdaSAkzarA
trizwubvajrastrizwubvIryaM trizwubvajreREvEtadvIryeRa yajamAnaH
purastAdyajYamuKAdrakzAMsi nAzwrA apahanti



10.2.3.[3]

sEzA vederyoniH  etasyE vE yonerdevA vediM prAjanayannaTa ya eza vyAmaH sA
gArhapatyasya yoniretasyE vE yonerdevA gArhapatyam
prAjanayangArhapatyAdAhavanIyam



10.2.3.[4]

sa vedyantAt  zawtriMSatprakramAM prAcIM vediM vimimIte triMSataM paScAttiraScIM
caturviMSatiM purastAttannavatiH sEzA navatiprakramA vedistasyAM saptaviDamagniM
vidaDAti



10.2.3.[5]

tadAhuH  kaTameza saptaviDa etayA vedyA sampadyata iti daSa vA ime puruze
prARAScatvAryaNgAnyAtmA paYcadaSa evaM dvitIya evaM tftIye zawsu puruzezu
navatiraTEkaH puruzo'tyeti pANkto vE puruzo loma tvaNmAMsamasTi majjA pANkto
iyaM vediScatasro diSa AtmA paYcamyevameza saptaviDa etayA vedyA sampadyate



10.2.3.[6]

tadDEke  uttarA viDA viDAsyanta etAMSca prakramAnetaM ca
vyAmamanuvarDayanti yonimanuvarDayAma iti na taTA kuryAnna vE jAtaM
garBaM yoniranuvarDate yAvadvAva yonAvantargarBo Bavati tAvadeva
yonirvarData etAvatyu vA atra garBasya vfdDiH



10.2.3.[7]

te ye ha taTA kurvanti  etaM ha te pitaraM prajApatiM sampadaScyAvayanti ta izwvA
pApIyAMso Bavanti pitaraM hi prajApatiM sampadaScyAvayanti sA yAvatyezA
saptaviDasya vedistAvatIM caturdaSa kftva ekaSataviDasya vediM vimimIte



10.2.3.[8]

aTa zawtriMSatprakramAM rajjuM mimIte  tAM saptaDA samasyati tasyE
trInBAgAnprAca upadaDAti niHsfjati caturaH


10.2.3.[9]

aTa triMSatprakramAM mimIte  tAM saptaDA samasyati tasyE
trInBAgAnpaScAdupadaDAti niHsfjati caturaH



10.2.3.[10]

aTa caturviMSatiprakramAM mimIte  tAM saptaDA samasyati tasyE
trInBAgAnpurastAdupadaDAti niHsfjati catura iti nu vedivimAnam



10.2.3.[11]

aTAgnerviDAH  azwAviMSatiH prAYcaH puruzA azwAviMSatistiryaYcaH sa AtmA caturdaSa
puruzA dakziRaH pakzaScaturdaSottaraScaturdaSa pucaM caturdaSAratnIndakziRe
pakza upadaDAti caturdaSottare caturdaSa vitastIH puca iti nvazwAnavateH
puruzARAM mAtrA sADimAnAnAm



10.2.3.[12]

aTa tripuruzAM rajjuM mimIte  tAM saptaDA samasyati tasyE caturo
BAgAnAtmannupadaDAti trInpakzapucezu



10.2.3.[13]

aTAratnimAtrIM mimIte  tAM saptaDA samasyati tasyE trInBAgAndakziRe pakza
upadaDAti trInevottare niHsfjati caturaH



10.2.3.[14]

aTa vitastimAtrIM mimIte  tAM saptaDA samasyati tasyE trInBAgAnpuca upadaDAti
niHsfjati catura evameza ekaSataviDa etayA vedyA sampadyate



10.2.3.[15]

tadAhuH  yattrayodaSa puruzA atiyanti kaTamete sampado na cyavanta iti yA vA
etasya saptamasya puruzasya sampatsEvEtezAM sarvezAM sampat



10.2.3.[16]

aTo AhuH  prajApatirevAtmAnaM viDAya tasya yatrayatra nyUnamAsIttadetEH
samApUrayata teno evApi sampanna iti



10.2.3.[17]

tadDEke  ekaviDaM praTamaM vidaDatyaTEkottaramAparimitaviDAnna taTA
kuryAt



10.2.3.[18]

saptaviDo vA agre prajApatirasfjyata  sa AtmAnaM vidaDAna Etsa
ekaSataviDe'tizWata sa yo'rvAcInaM saptaviDAdviDatta etaM ha sa pitaram
prajApatiM vicinatti sa izwvA pApIyAnBavati yaTA SreyAMsaM hiMsitvATa sa
ekaSataviDamativiDatte'smAtsa sarvasmAdbahirDA nizpadyate sarvamu hIdam
prajApatistasmAdu saptaviDameva praTamaM
vidaDItATEkottaramEkaSataviDAdekaSataviDaM tu nAtividaDIta nAhEtam
pitaraM prajApatiM vicinatti no asmAtsarvasmAdbahirDA nizpadyate



10.2.4.[1]

saMvatsaro vE prajApatiH  agniru sarve kAmAH so'yaM saMvatsaraH
prajApatirakAmayatAgniM sarvAnkAmAnAtmAnamaBisaMcinvIyeti sa ekaSataDAtmAnaM
vyaDatta sa ekaSataDAtmAnaM viDAyAgniM sarvAnkAmAnAtmAnamaBisamacinuta sa
sarve kAmA aBavattasmAnna kaScana bahirDA kAmo'BavattasmAdAhuH saMvatsaraH
sarve kAmA iti na ha saMvatsarAtkaScana bahirDA kAmo'sti



10.2.4.[2]

taTEvEtadyajamAnaH  ekaSataDAtmAnaM viDAyAgniM
sarvAnkAmAnAtmAnamaBisaMcinute sa sarve kAmA Bavati tasmAnna kaScana
bahirDA kAmo Bavati



10.2.4.[3]

sa yaH sa saMvatsaro'sO sa AdityaH  sa eza ekaSataviDastasya raSmayaH SataM viDA
eza evEkaSatatamo ya eza tapatyasmintsarvasminpratizWitastaTEvEtadyajamAna
ekaSataDAtmAnaM viDAyAsmintsarvasminpratitizWati



10.2.4.[4]

aTa vA ekaSataviDaH  saptaviDamaBisampadyata ekaSataDA vA asAvAdityo vihitaH
saptasu devalokezu pratizWitaH sapta vE devalokAScatasro diSastraya ime lokA ete
vE sapta devalokAstezveza pratizWitastaTEvEtadyajamAna ekaSataDAtmAnaM
viDAya saptasu devalokezu pratitizWati



10.2.4.[5]

yadvevEkaSataviDaH  saptaviDamaBisampadyata ekaSataDA vA asAvAdityo vihitaH
saptasvftuzu saptasu stomezu saptasu pfzWezu saptasu candaHsu saptasu prARezu
saptasu dikzu pratizWitastaTEvEtadyajamAna ekaSataDAtmAnaM
viDAyEtasmintsarvasminpratitizWati



10.2.4.[6]

yadvevEkaSataviDaH saptaviDamaBisampadyata ekaSataDA vA asAvAdityo vihitaH
saptAkzare brahmanpratizWitaH saptAkzaraM vE brahmargityekamakzaraM yajuriti
dve sAmeti dve aTa yadato'nyadbrahmEva taddvyakzaraM vE brahma tadetatsarvaM
saptAkzaraM brahma tasminneza pratizWitastaTEvEtadyajamAna
ekaSataDAtmAnaM viDAya saptAkzare brahmanpratitizWati



10.2.4.[7]

tasmAdu saptaBiHsaptaBiH pariSrayanti  tasmAdekaSataviDaH
saptaviDamaBisampadyate'Ta vE saptaviDa ekaSataviDamaBisampadyate



10.2.4.[8]


saptaviDo vA agre prajApatirasfjyata  sa etamekaSataDAtmAnaM
vihitamapaSyatprARaBftsu paYcASadizwakAH paYcASadyajUMzi tacataM sAdanaM ca
sUdadohAScEka=atatame tatsamAnaM sAdayitvA hi sUdadohasADivadati sa
etenEkaSataviDenAtmanemAM jitimajayadimAM vyazwiM vyASnuta
taTEvEtadyajamAna etenEkaSataviDenAtmanemAM jitiM jayatImAM vyazwiM
vyaSnuta evamu saptaviDa ekaSataviDamaBisampadyate sa ya evEkaSataviDaH sa
saptaviDo yaH saptaviDaH sa ekaSataviDa iti nu viDAnam



10.2.5.[1]

aTAtaScayanasyEva  antaropasadO cinotyetadvE devA abiBayuryadvE na imamiha
rakzAMsi nAzwrA na hanyuriti ta etAH puro'paSyannupasada imAneva lokAnime vE
lokAH purastAH prApadyanta tAH prapadyABaye'nAzwra etamAtmAnaM samaskurvata
taTEvEtadyajamAna etAH puraH prapadyABaye'nAzwra etamAtmAnaM saMskurute



10.2.5.[2]

yadvevAntaropasadO cinoti  etadvE devA abiBayuryadvE na imamiha rakzAMsi
nAzwrA na hanyuriti ta etAnvajrAnapaSyannupasado vajrA vA upasadastAnprApadyanta
tAnprapadyABaye'nAzwra etamAtmAnaM samaskurvata taTEvEtadyajamAna
etAnvajrAnprapadyABaye'nAzwra etamAtmAnaM saMskurute



10.2.5.[3]

etadu ha yajYe tapaH  yadupasadastapo vA upasadastadyattapasi cIyate
tasmAttApaScitastadvE yAvadevopasadBiScaranti tAvatpravargyeRa
saMvatsaramevopasadBiScaranti saMvatsaraM pravargyeRa



10.2.5.[4]

ahorAtrARi vA upasadaH  AdityaH pravargyo'muM tadAdityamahorAtrezu
pratizWApayati tasmAdezo'horAtrezu pratizWitaH



10.2.5.[5]

aTa yadi caturviMSatiH  caturviMSatirvA arDamAsA arDamAsA upasada AdityaH
pravargyo'muM tadAdityamarDamAsezu pratizWApayati tasmAdezo'rDamAsezu
pratizWitaH



10.2.5.[6]

aTa yadi dvAdaSa  dvAdaSa vE mAsA mAsA upasada AdityaH pravargyo'muM
tadAdityaM mAsezu pratizWApayati tasmAdeza mAsezu pratizWitaH



10.2.5.[7]

aTa yadi zaw zaqvA ftava ftava upasada AdityaH pravargyo'muM tadAdityamftuzu
pratizWApayati tasmAdeza ftuzu pratizWitaH



10.2.5.[8]

aTa yadi tisraH  trayo vA ime lokA ime lokA upasada AdityaH pravargyo'muM
tadAdityamezu lokezu pratizWApayati tasmAdeza ezu lokezu pratizWitaH



10.2.5.[9]

aTAtaScitipurIzARAmeva mImAMsA  mAsaM praTamA citirmAsam
purIzametAvAnvAsantika ftO kAmastadyAvAnvAsantika ftO kAmastaM
tatsarvamAtmAnamaBisaMcinute


10.2.5.[10]

mAsaM dvitIyA  mAsaM purIzametAvAngrEzma ftO kAmastadyAvAngrEzma ftO
kAmastaM tatsarvamAtmAnamaBisaMcinute



10.2.5.[11]

mAsaM tftIyA  mAsaM purIzametAvAnvArzika ftO kAmastadyAvAnvArzika ftO
kAmastaM tatsarvamAtmAnamaBisaMcinute



10.2.5.[12]

mAsaM caturTI  mAsaM purIzametAvAYcArada ftO kAmastadyAvAYcArada ftO
kAmastaM tatsarvamAtmAnamaBisaMcinute



10.2.5.[13]

aTa paYcamyE citeH  asapatnA virAjaSca praTamAhamupadaDAti stomaBAgA
ekEkAmanvahaM tAH skftsAdayati sakftsUdadohasADivadati tUzRIM mAsaM
stomaBAgApurIzamaBiharantyetAvAnhEmantika stO kAmastadyAvAnhEmantika
ftO kAmastaM tatsarvamAtmAnamaBisaMcinute



10.2.5.[14]

mAsaM zazWI  mAsaM purIzametAvAYcESira ftO kAmastadyAvAYcESira ftO
kAmastaM tatsarvamAtmAnamaBisaMcinuta etAvAnvE dvAdaSasu mAsezu kAmaH
zawsvftuzu tadyAvAndvAdaSasu mAsezu kAmaH zawsvftuzu taM
tatsarvamAtmAnamaBisaMcinute



10.2.5.[15]

aTa trIRyahAnyupAtiyanti  yadahaH SatarudriyaM juhoti yadaharupavasaTo yadahaH
prasutastadyattezvahaHsUpasadA caranti tAni tasya mAsasyAhorAtrARyaTa
yatpravargyeRa tadu tasminnftAvAdityaM pratizWApayatyetAvAnvE trayodaSasu
mAsezu kAmaH saptasvftuzu tadyAvAMstrayodaSasu mAsezu kAmaH saptasvftuzu taM
tatsarvamAtmAnamaBisaMcinute



10.2.5.[16]

sa saMvatsaraM prasutaH syAt  sarvaM vE saMvatsaraH sarvamekaSataviDaH sarveREva
tatsarvamApnoti yadi saMvatsaraM na SaknuyAdviSvajitA sarvapfzWenAtirAtreRa yajeta
tasmintsarvavedasaM dadyAtsarvaM vE viSvajitsarvapfzWo'tirAtraH sarvaM
sarvavedasaM sarvamekaSataviDaH sarveREva tatsarvamApnoti



10.2.6.[1]

saMvatsaro vE prajApatirekaSataviDaH  tasyAhorAtrARyarDamAsA mAsA ftavaH
zazwirmAsasyAhorAtrARi mAsi vE saMvatsarasyAhorAtrARyApyante
caturviMSatirarDamAsAstrayodaSa mAsAstraya ftavastAH SataM viDAH saMvatsara
evEkaSatatamI viDA



10.2.6.[2]

sa ftuBireva saptaviDaH  zaqftavaH saMvatsara eva saptamI viDA tasyEtasya
saMvatsarasyEtattejo ya eza tapati tasya raSmayaH SataM viDA
maRqalamevEkaSatatamI viDA



10.2.6.[3]

sa digBireva saptaviDaH  ye prAcyAM diSi raSmayaH sEkA viDA ye dakziRAyAM sEkA
ye pratIcyAM sEkA ya udIcyAM sEkA ya UrDvAyAM sEkA ye'vAcyAM sEkA maRqalameva
saptamI viDA



10.2.6.[4]

tasyEtasya purastAtkAmapro lokaH  amftaM vE kAmapramamftamevAsya
tatparastAttadyattadamftametattadyadetadarcirdIpyate



10.2.6.[5]

tadetadvasucitraM rADaH  tadeza savitA viBaktAByaH prajAByo
viBajatyapyozaDiByo'pi vanaspatiByo BUyEva ha tvekAByaH prayacati kanIya
ivEkAByastadyAByo BUyaH prayacati tA jyoktamAM jIvanti yAByaH kanIyaH
kanIyastAH



10.2.6.[6]

tadetadfcAByuktaM viBaktAraM havAmahe vasoScitrasya rADasaH  savitAraM
nfcakzasamiti tadetatsarvamAyurdIrGamanantaM hi tadyadidamAhurdIrGaM ta
Ayurastu sarvamAyurihItyeza te loka etatte'stviti hEvEtat



10.2.6.[7]
paSyantI vAgvadati  tadetadekaSataviDena vEvAptavyaM SatAyutayA vA ya
evEkaSataviDaM viDatte yo vA SataM varzARi jIvati sa hEvEtadamftamApnoti
tasmAdye cEtadvidurye ca na lokyA SatAyutetyevAhustasmAdu ha na purAyuzaH
svakAmI preyAdalokyaM hEta u vAva lokA yadahorAtrARyarDamAsA mAsA ftavaH
saMvatsaraH



10.2.6.[8]

tadye'rvAgviMSezu varzezu prayanti  ahorAtrezu te lokezu sajyante'Ta ye
paroviMSezvarvAkcatvAriMSezvarDamAsezu te'Ta ye
paraScatvAriMSezvarvAkzazwezu mAsezu te'Ta ye paraHzazwezvarvAgaSItezvftuzu
te'Ta ye paro'SItezvarvAkSatezu saMvatsare te'Ta ya eva SataM varzARi yo vA
BUyAMsi jIvati sa hEvEtadamftamApnoti



10.2.6.[9]

bahuBirha vE yajYEH  ekamaharekA rAtrirmitA sa ya evEkaSataviDaM viDatte yo
vA SataM varzARi jIvati sa hEvEnadadDAtamAmApnotyeza vA ekaSataviDaM viDatte
ya enaM saMvatsaraM biBarti tasmAdenaM saMvatsaraBftameva cinvItetyaDidevatam



10.2.6.[10]

aTADiyajYam  yAnamUnekaSatamudbAhUnpuruzAnmimIte sa viDEkaSataviDaH sa
citiBireva saptaviDaH zaqftavyavatyaScitayo'gnireva saptamI viDA



10.2.6.[11]

sa u vA izwakEkaSataviDaH  yAH paYcASatpraTamA izwakA yAScottamAstAH SataM
viDA aTa yA etadantareRezwakA upaDIyante sEvEkaSatatamI viDA



10.2.6.[12]

sa u eva yajustejAH  yajurekaSataviDo yAni paYcASatpraTamAni yajUMzi yAni
cottamAni tAH SataM viDA aTa yAnyetadantareRa yajUMzi kriyante sEvEkaSatatamI
viDEvamu saptaviDa ekaSataviDo Bavati sa yaH SatAyutAyAM kAmo ya
ekaSataviDe sapt!viDena hEva tamevaMvidApnoti



10.2.6.[13]

evaM vAva sarve yajYAH  ekaSataviDA AgnihotrAdfgBiryajurBiH padErakzarEH
karmaBiH sAmaBiH sa yaH SatAyutAyAM kAmo ya ekaSataviDe yaH saptaviDe yajYena
yajYena hEva tamevaMvidApnotItyu evADiyajYam


10.2.6.[14]

aTADyAtmam  paYcemAScaturviDA aNgulayo dve kalkuzI doraMsaPalakaM
cAkzaSca tatpaYcaviMSatirevamimAnItarARyaNgAni tAH SataM viDA AtmEvEkaSatatamI
viDoktaM saptaviDatAyE



10.2.6.[15]

sa u eva prARatejAH  prAREkaSataviDo'nvaNgamaNge'Nge hi prARaH sa yaH
SatAyutAyAM
kAmo ya ekaSataviDe yaH saptaviDe yaH sarvezu yajYezu vidyAyA hEva
tamevaMvidApnoti sarvOrhi yajYErAtmAnaM sampannaM vide



10.2.6.[16]

trIRi vA imAni paYcaviDAni  saMvatsaro'gniH puruzastezAM paYca viDA annam
pAnaM SrIrjyotiramftaM yadeva saMvatsare'nnaM tadannaM yA ApastatpAnaM rAtrireva
SrIH SriyAM hEtadrAtryAM sarvARi BUtAni
saMvasantyaharjyotirAdityo'mftamityaDidevataM



10.2.6.[17]

aTADiyajYam  yadevAgnAvannamupaDIyate tadannaM yA ApastatpAnaM pariSrita eva
SrIstadDi rAtrIRAM rUpaM yajuzmatyo jyotistadDyahnAM rUpamagniraM!taM
tadDyAdityasya rUpamityu evADiyajYam



10.2.6.[18]

aTADyAtmam  yadeva puruze'nnaM tadannaM yA ApastatpAnamasTInyeva SrIstadDi
pariSritAM rUpaM majjAno jyotistadDi yajuzmatInAM rUpaM prARo'mftaM tadDyagne
rUpaM prARo'gniH prARo'mftamityu vA AhuH



10.2.6.[19]

annAdvA aSanAyA nivartate  pAnAtpipAsA SriyE pApmA jyotizastamo'mftAnmftyurni ha
vA asmAdetAni sarvARi vartante'pa punarmftyuM jayati sarvamAyureti ya evaM veda
tadetadamftamityevAmutropAsItAyuritIha prARa iti hEka upAsate prARo'gniH
prARo'mftamiti vadanto na taTA vidyAdaDruvaM vE tadyatprARastaM te
vizyAmyAyuzo na maDyAditi hyapi yajuzAByuktaM
tasmAdenadamftamityevAmutropAsItAyuritIha taTo ha sarvamAyureti



10.3.1.[1]
prARo gAyatrI  cakzuruzRigvAganuzwummano bfhatI SrotraM paNktirya evAyam
prajananaH prARa eza trizwubaTa yo'yamavANprARa eza jagatI tAni vA etAni sapta
candAMsi caturuttarARyagnO kriyante



10.3.1.[2]

prARo gAyatrIti  tadya eva prARasya mahimA yadvIryaM tadetatsahasram
prARasyEvEtadvIryaM yadDyasya cinvataH prARa utkkAmettata evEzo'gnirna
cIyetEtenEvAsya rUpeRa sahasrameza gAyatrIH saMcito Bavati



10.3.1.[3]

cakzuruzRigiti  tadya eva cakzuzo mahimA yadvIryaM tadetatsahasraM cakzuza
evEtadvIryaM yadDyasya cinvataScakzurutkrAmettata evEzo'gnirna
cIyetEtenEvAsya rUpeRa sahasrameza uzRihaH saMcito Bavati



10.3.1.[4]

vAganuzwubiti  tadya eva vAco mahimA yadvIryaM tadetatsahasraM vAca evEtadvIryaM
yadDyasya cinvato vAgutkrAmettata evEzo'gnirna cIyetEtenEvAsya rUpeRa
sahasramezo'nuzwuBaH saMcito Bavati



10.3.1.[5]

mano bfhatIti  tadya eva manaso mahimA yadvIryaM tadetatsahasraM manasa
evEtadvIryaM yadDyasya cinvato mana utkrAmettata evEzo'gnirna cIyetEtenEvAsya
rUpeRa sahasrameza bfhatIH saMcito Bavati



10.3.1.[6]

SrotraM paNktiriti  tadya eva Srotrasya mahimA yadvIryaM tadetatsahasraM
SrotrasyEvEtadvIryaM yadDyasya cinvataH SrotramutkrAmettata evEzo'gnirna
cIyetEtenEvAsya rUpeRa sahasrameza paNktIH saMcito Bavati



10.3.1.[7]

ya evAyaM prajananaH prARaH  eza trizwubiti tadya evEtasya prARasya mahimA
yadvIryaM tadetatsahasrametasyEvEtatprARasya vIryaM yadDyasya cinvata eza prARa
AluByettata evEzo'gnirna cIyetEtenEvAsya rUpeRa sahasrameza trizwuBaH saMcito
Bavati



10.3.1.[8]

aTa yo'yamavANprARaH  eza jagatIti tadya evEtasya prARasya mahimA yadvIryaM
tadetatsahasrametasyEvEtatprARasya vIryaM yadDyasya cinvata eza pralRa
A6 Byettata evEzo'gnirna cIyetEtenEvAsya rUpeRa sahasrameza jagatIH saMcito
Bavati



10.3.1.[9]

tAni vA etAni  sapta candAMsi caturuttarARyanyo'nyasminpratizWitAni sapteme puruze
prARA anyo'nyasminpratizWitAstadyAvantamevaMviccandasAM gaRamanvAha
candasaScandaso hEvAsya so'nUkto Bavati stuto vA Sasto vopahito vA



10.3.2.[1]

tadAhuH  kiM candaH kA devatAgneH Sira iti gAyatrI cando'gnirdevatA SiraH



10.3.2.[2]

kiM candaH  kA devatA grIvA ityuzRikcandaH savitA devatA grIvAH



10.3.2.[3]

kiM candaH  kA devatAnUkamiti bfhatI cando bfhaspatirdevatAnUkam



10.3.2.[4]

kiM candaH  kA devatA pakzAviti bfhadraTantare cando dyAvApfTivI devate pakzO



10.3.2.[5]

kiM candaH  kA devatA maDyamiti trizwupcanda indro devatA maDyam



10.3.2.[6]

kiM candaH  kA devatA SroRI iti jagatI canda Adityo devatA Sro RI



10.3.2.[7]

kiM candaH  kA devatA yasmAdidaM prARAdretaH sicyata ityaticandAScandaH
prajApatirdevatA



10.3.2.[8]

kiM candaH  kA devatA yo'yamavANprARa iti yajYAyajYiyaM cando vESvAnaro devatA



10.3.2.[9]

kiM candaH  kA devatorU ityanuzwupcando viSve devA devatorU



10.3.2.[10]

kiM candaH  kA devatAzWIvantAviti paNktiScando maruto devatAzWIvantO



10.3.2.[11]

kiM candaH  kA devatA pratizWe iti dvipadA cando vizRurdevatA pratizWe



10.3.2.[12]

kiM candaH  kA devatA prARA iti vicandAScando vAyurdevatA prARAH



10.3.2.[13]

kiM candaH  kA devatonAtiriktAnIti nyUnAkzarA canda Apo devatonAtiriktAni
sEzAtmavidyEvEtanmayo hEvEtA devatA etamAtmAnamaBisamBavati na hAtrAnyA
lokyatAyA ASIrasti



10.3.3.[1]

DIro ha SAtaparReyaH  mahASAlaM jAbAlamupotsasAda taM hovAca kiM mA
vidvAnupodasada ityagniM vedeti kamagniM vetTeti vAcamiti yastamagniM veda kiM
sa BavatIti vAgmI BavatIti hovAca nEnaM vAgjahAtIti



10.3.3.[2]

vetTAgnimiti hovAca  kimeva mA vidvAnupodasada ityagniM vedeti kamagniM vetTeti
cakzuriti yastamagniM veda kiM sa BavatIti cakzuzmAnBavatIti hovAca nEnaM
cakzurjahAtIti



10.3.3.[3]

vetTAgnimiti hovAca  kimeva mA vidvAnupodasada ityagniM vedeti kamagniM vetTeti
mana iti yastamagniM veda kiM sa BavatIti manasvI BavatIti hovAca nEnaM mano
jahAtIti



10.3.3.[4]

vetTAgnimiti hovAca  kimeva mA vidvAnupodasada ityagniM vedeti kamagniM vetTeti
Srotramiti yastamagniM veda kiM sa BavatIti SrotravAnBavatIti hovAca nEnaM
SrotraM jahAtIti



10.3.3.[5]

vetTAgnimiti hovAca  kimeva mA vidvAnupodasada ityagniM vedeti kamagniM vetTeti
ya etatsarvamagnistaM vedeti tasminhokta upAvarurohADIhi Bostamagnimiti



10.3.3.[6]

sa hovAca  prARo vAva so'gniryadA vE puruzaH svapiti prARaM tarhi vAgapyeti prARaM
cakzuH prARaM manaH prARaM SrotraM yadA prabuDyate prARAdevADi punarjAyanta
ityaDyAtmam



10.3.3.[7]

aTADidevatam  yA vE sA vAgagnireva sa yattaccakzurasO sa Adityo yattanmana eza
sa candramA yattacrotraM diSa eva tadaTa yaH sa prARo'yameva sa vAyuryo'yam
pavate



10.3.3.[8]

yadA vA agniranugacati  vAyuM tarhyanUdvAti tasmAdenamudavAsIdityAhurvAyuM
hyanUdvAti yadAdityo'stameti vAyuM tarhi praviSati vAyuM candramA vAyO diSaH
pratizWitA vAyorevADi punarjAyante sa yadEvaMvidasmAllokAtprEti
vAcEvAgnimapyeti cakzuzAdityaM manasA candraM SrotreRa diSaH prARena vAyuM sa
etanmaya eva BUtvEtAsAM devatAnAM yAMyAM kAmayate sA BUtvelayati



10.3.4.[1]

SvetaketurhAruReyaH  yakzyamARa Asa taM ha pitovAca kAnftvijo'vfTA iti sa hovAcAyaM
nveva me vESvAvasavyo hoteti taM ha papraca vetTa brAhmaRa vESvAvasavya



10.3.4.[2]

catvAri mahAntI3 iti  veda Bo3 iti hovAca vetTa catvAri mahatAM mahAntI3 iti veda
Bo3 iti hovoca vetTa catvAri vratAni3 iti veda Bo3 iti hovAca vetTa catvAri vratAnAM
vratAnI3 iti veda Bo3 iti hovAca vetTa catvAri kyAnI3 iti veda Bo3 iti hovAca vetTa
catvAri kyAnAM kyAnI3 iti veda Bo3 iti hovAca vetTa caturo'rkA3 iti veda Bo3 iti
hovAca vetTa caturo'rkARAmarkA3 iti veda Bo3 iti hovAca



10.3.4.[3]

vetTArkamiti  aTa vE no BavAnvakzyatIti vetTArkaparRe ityaTa vE no
BavAnvakzyatIti vetTArkapuzpe ityaTa vE no BavAnvakzyatIti
vetTArkakoSyAvityaTa vE no BavAnvakzyatIti vetTArkasamudgAvityaTa vE no
BavAnvakzyatIti vetTArkaDAnA ityaTa vE no BavAnvakzyatIti
vetTArkAzWIlAmityaTa vE no BavAnvakzyatIti vetTArkamUlamityaTa vE no
BavAnvakzyatIti



10.3.4.[4]

sa ha vE yattaduvAca  vetTa catvAri mahAnti vetTa catvAri mahatAm
mahAntItyagnirmahAMstasya mahato mahadozaDayaSca vanaspatayaSca
tadDyasyAnnaM vAyurmahAMstasya mahato mahadApastadDyasyAnnamAdityo
mahAMstasya mahato mahaccandramAstadDyasyAnnaM puruzo mahAMstasya mahato
mahatpaSavastadDyasyAnnametAnyeva catvAri mahAntyetAni catvAri mahatAm
mahAntyetAnyeva catvAri vratAnyetAni catvAri vratAnAM vratAnyetAnyeva catvAri
kyAnyetAni catvAri kyAnAM kyAnyeta eva catvAro'rkA ete catvAro'rkARAmarkAH



10.3.4.[5]

aTa ha vE yattaduvAca  vetTArkamiti puruzaM hEva taduvAca  vetTArkaparRe iti
karRO hEva taduvAca vetTArkapuzpe ityakziRI hEva taduvAca vetTArkakoSyAviti
nAsike hEva taduvAca vetTArkasamudgAvityozWO hEva taduvAca vetTArkaDAnA
iti dantAnhEva taduvAca vetTArkAzWIlAmiti jihvAM hEva taduvAca
vetTArkamUlamityannaM hEva taduvAca sa ezo'gnirarko yatpuruzaH sa yo
hEtamevamagnimarkaM puruzamupAste'yamahamagnirarko'smIti vidyayA
hEvAsyEza AtmannagnirarkaScito Bavati



10.3.5.[1]

ayaM vAva yajuryo'yaM pavate  eza hi yannevedaM sarvaM janayatyetaM
yantamidamanu prajAyate tasmAdvAyureva yajuH


10.3.5.[2]

ayamevAkASo jUH  yadidamantarikzametaM hyAkASamanu javate
tadetadyajurvAyuScAntarikzaM ca yacca jUSca tasmAdyajureza eva yadeza hyeti
tadetadyajurfkzAmayoH pratizWitamfkzAme
vahatastasmAtsamAnErevADvayurgrahEH karma karotyanyAnyanyAni stutaSastrARi
Bavanti yaTA pUrvAByAM syanttvAparAByAM DAvayettAdfktat



10.3.5.[3]

agnireva puraH  agniM hi puraskftyemAH prajA upAsata Aditya eva caraRaM yadA
hyevEza udetyaTedaM sarvaM carati tadetadyajuH sapuraScaraRamaDidevataM



10.3.5.[4]

aTADyAtmam  prARa eva yajuH prARo hi yannevedaM sarvaM janayati prARaM
yantamidamanu prajAyate tasmAtprARa eva yajuH



10.3.5.[5]

ayamevAkASo jUH  yo'yamantarAtmannAkASa etaM hyAkASamanu javate tadetadyajuH
prARaScAkASaSca yacca jUSca tasmAdyajuH prARa eva yatprARo hyeti



10.3.5.[6]

annameva yajuH  annena hi jAyate'nnena javate tadetadyajuranne pratizWitamannaM
vahati tasmAtsamAna eva prARe'nyadanyadannaM DIyate



10.3.5.[7]

mana eva puraH  mano hi praTamaM prARAnAM cakzureva caraRaM cakzuzA
hyayamAtmA carati tadetadyajuH sapuraScaraRamaDidevataM cADyAtmaM ca
pratizWitaM sa yo hEtadevaM yajuH sapuraScaraRamaDidevataM cADyAtmaM ca
pratizWitaM veda



10.3.5.[8]

arizwo hEvAnArtaH  svasti yajYasyodfcamaSnute svAnAM SrezWaH puraetA
BavatyannAdo'Dipatirya evaM veda



10.3.5.[9]

ya u hEvaMvidaM  svezu pratipratirbuBUzati na hEvAlaM BAryeByo BavatyaTa
ya evEtamanuBavati yo vE tamanu BAryAnbuBUrzati sa hEvAlaM BAryeByo
Bavati



10.3.5.[10]

tadetajjyezWaM brahma  na hyetasmAtkiM cana jyAyo'sti jyezWo ha vE SrezWaH
svAnAM Bavati ya evaM veda



10.3.5.[11]

tadetadbrahmApUrvamaparavat  sa yo hEtadevaM brahmApUrvamaparavadveda na
hAsmAtkaScana SreyAntmamAnezu Bavati SreyAMsaH SreyAMso hEvAsmAdaparapuruzA
jAyante tasmAdyo'smAjjyAyAntsyAddiSo'smAtpUrvA ityupAsIta taTo hEnaM na hinasti



10.3.5.[12]

tasya vA etasya yajuzaH  rasa evopanizattasmAdyAvanmAtreRa yajuzADvaryurgrahaM
gfhRAti sa uBe stutaSastre anuviBavatyuBe stutaSastre anuvyaSnute
tasmAdyAvanmAtra ivAnnasya rasaH sarvamannamavati sarvamannamanuvyeti



10.3.5.[13]

tfptirevAsya gatiH  tasmAdyadAnnasya tfpyatyaTa sa gata iva manyata Ananda evAsya
vijYAnamAtmAnandAtmAno hEva sarve devAH sA hEzEva devAnAmadDAvidyA sa ha
sa
na manuzyo ya evaMviddevAnAM hEva sa ekaH



10.3.5.[14]

etadDa sma vE tadvidvAnpriyavrato rOhiRAyana Aha  vAyuM vAntamAnandasta
Atmeto vA vAhito veti sa ha sma taTEva vAti tasmAdyAM
devezvASizamicedetenEvopatizWetAnando va AtmAsO me kAmaH sa me
samfDyatAmiti saM hEvAsmE sa kAma fDyate yatkAmo BavatyetAM ha vE
tfptimetAM gatimetamAnandametamAtmAnamaBisamBavati ya evaM veda



10.3.5.[15]

tadetadyajurupAMSvaniruktam  prARo vE yajurupAMSvAyatano vE prARastadya enaM
nirbruvantaM brUyAdaniruktAM devatAM niravocatprARa enaM hAsyatIti taTA hEva syAt


10.3.5.[16]

tasya ha yo niruktamAvirBAvaM veda  AvirBavati kIrtyA yaSasopAMSu
yajuzADvaryurgrahaM gfhRAti gfhItaH sanna AvirBavatyupAMSu yajuzAgniM cinoti
citaH saMcita AvirBavatyupAMSu yajuzA havirnirvapati SftaM
nizWitamAvirBavatyevaM yatkiM copAMSu karoti kftaM nizWitamAvirBavati tasya
ha ya etamevaM niruktamAvirBAvaM vedAvirBavati kIrtyA yaSasA brahmavarcasena
kzipra u hEvAvidaM gacati sa ha yajureva Bavati yajuzEnamAcakzate



10.4.1.[1]

prajApatiM visrastam  yatra devAH samaskurvaMstamuKAyAM yonO reto
BUtamasiYcanyonirvA uKA tasmA etatsaMvatsare'nnaM
samaskurvanyo'yamagniScitastadAtmanA paryadaDustadAtmanA
parihitamAtmEvABavattasmAdannamAtmanA parihitamAtmEva Bavati



10.4.1.[2]

taTEvEtadyajamAnaH  AtmAnamuKAyAM yonO reto BUtaM siYcati yonirvA uKA
tasmA etatsaMvatsare'nnaM saMskaroti yo'yamagniScitastadAtmanA paridaDAti
tadAtmanA parihitamAtmEva Bavati tasmAdannamAtmanA parihitamAtmEva Bavati



10.4.1.[3]

taM nidaDAti  vOzaqiti vOgiti vA eza zaqitIdaM zawcitikamannaM kftvAsmA
apidaDAtyAtmasammitaM yadu vA AtmasammitamannaM tadavati tanna hinasti
yadBUyo hinasti tadyatkanIyo na tadavati



10.4.1.[4]

sa eza evArkaH  yametamatrAgnimAharanti tasyEtadannaMkyaM
yo'yamagniScitastadarkyaM yajuzwa eza eva mahAMstasyEtadannaM vrataM
tanmahAvrataM sAmata eza u evoktasyEtadannaM TaM tadukTamfktastadetadekaM
satreDAKyAyate



10.4.1.[5]

aTendrAgnI vA asfjyetAm  brahma ca kzatraM cAgnireva brahmendraH kzatraM tO
sfzwO nAnEvAstAM tAvabrUtAM na vA itTaM santO SakzyAvaH prajAH
prajanayitumekaM rUpamuBAvasAveti tAvekaM rUpamuBAvaBavatAm



10.4.1.[6]
tO yO tAvindrAgnI  etO tO rukmaSca puruzaSca rukma evendraH puruzo'gnistO
hiraRmayO Bavato jyotirvE hiraRyaM jyotirindrAgni! amftaM
hiraRvamamftamindrAgnI



10.4.1.[7]

tAvetAvindrAgnI eva cinvanti  yadDi kiM cEzwakamagnireva tattasmAttadagninA
pacanti yadDi kiM cAgninA pacantyagnireva tadaTa yatpurIzaM sa
indrastasmAttadagninA na pacanti nedagnirevAsannendra iti tasmAdetAvindrAgnI eva
citO



10.4.1.[8]

aTa yaScite'gnirniDIyate  tadekaM rUpamuBO BavatastasmAttAvetenEva
rUpeRemAH prajAH prajanayataH sEzEkEvezwakAgnireva tAmeza
sarvo'gniraBisampadyate sEvezwakAsampattadetadekamevAkzaraM vOgiti tadeza
sarvo'gniraBisampadyate sEvAkzarasampat



10.4.1.[9]

tadDEtatpaSyannfziraByanUvAda  BUtaM BavizyatprastOmi
mahadbrahmEkamakzaraM bahu brahmEkamakzaramityetadDyevAkzaraM sarve
devAH sarvARi BUtAnyaBisampadyante tadetadbrahma ca kzatraM cAgnireva
brahmendraH kzatramindrAgnI vE viSve devA viqu viSve devAstadetadbrahma
kzatraM viw



10.4.1.[10]

etadDa sma vE tadvidvAYcyAparRaH sAyakAyana Aha  yadvE ma idaM karma
samApsyata mamEva prajA salvAnAM rAjAno'Bavizyanmama brAhmaRA mama vESyA
yattu ma etAvatkarmaRaH samApi tena ma uBayaTA salvAnprajAtirekzyata iti sa eza
eva SrIreza yaSa ezo'nnAdaH



10.4.1.[11]

etadDa vE tacARqilyaH  vAmakakzAyaRAya procyovAca SrImAnyaSasvyannAdo
BavizyasIti SrImAnha vE yaSasvyannAdo Bavati ya evaM veda



10.4.1.[12]

sa ezo'gniH prajApatireva  ta devA etamagniM prajApatiM saMskftyATAsmA
etatsaMvatsare'nnaM samaskurvanya eza mahAvratIyo grahaH


10.4.1.[13]

tamaDvaryurgraheRa gfhRAti  yadgfhRAti tasmAdgrahastasminnudgAtA mahAvratena
rasaM daDAti sarvARi hEtAni sAmAni yanmahAvrataM tadasmintsarvEH sAmaBI rasaM
daDAti tasminhotA mahatokTena rasaM daDAti sarvA hEtA fco yanmahadukTaM
tadasmintsarvABirfgBI rasaM daDAti



10.4.1.[14]

te yadA stuvate yadAnuSaMsati  aTAsminnetaM vazawkfte juhoti vOgiti vA eza
zaqitIdaM zaqviDamannaM kftvAsmA apidaDAtyAtmasammitaM yadu vA
AtmasammitamannaM tadavati tanna hinasti yadBUyo hinasti tadyatkanIyo na
tadavati



10.4.1.[15]

sa eza evArkaH  yo'yamagniScitastasyEtadannaM kyameza mahAvratIyo
grahastadarkyaM yajuzwa eza eva mahAMstasyEtadannaM vrataM tanmahAvrataM
sAmata eza u evoktadannaM TaM tadukTamfktastadetadekaM sattreDAKyAyate



10.4.1.[16]

sa eza saMvatsaraH prAjApatiragniH  tasyArDameva sAvitrARyarDaM
vESvakarmaRAnyazwAvevAsya kalAH sAvitrARyazwO vESvakarmaRAnyaTa
yadetadantareRa karma kriyate sa eva saptadaSaH prajApatiryo vE kalA
manuzyARAmakzaraM taddevAnAm



10.4.1.[17]

tadvE lometi dve akzare  tvagiti dve asfgiti dve meda iti dve mAMsamiti dve snAveti
dve asTIti dve majjeti dve tAH zoqaSa kalA aTa ya etadantareRa prARaH saMcarati sa
eva saptadaSaH prajApatiH



10.4.1.[18]

tasmA etasmE prARAya  etAH zoqaSa kalA annamaBiharanti tA yadAnaBihartuM
Driyante'TEtA eva jagDvotkrAmati tasmAdu hEtadaSiSizatastfpramiva Bavati
prAREradyamAnasya tasmAdu hEtadupatApI kfSEva Bavati prARErhi jagDo Bavati



10.4.1.[19]

tasmA etasmE saptadaSAya prajApataye  etatsaptadaSamannaM samaskurvanya eza
sOmyo'Dvaro'Ta yA asya tAH zoqaSa kalA ete te zoqaSartvijastasmAnna
saptadaSamftvijaM kurvIta nedatirecayAnItyaTa ya evAtra raso yA Ahutayo hUyante
tadeva saptadaSamannam



10.4.1.[20]

te yadA stuvate yadAnuSaMsati  aTAsminnetaM vazawkfte juhoti vOgiti vA eza
zaqitIdaM zaqviDamannaM kftvAsmA apidaDAtyAtmasammitaM yadu vA
AtmasammitamannaM tadavati tanna hinasti yadBUyo hinasti tadyatkanIyo na
tadavati



10.4.1.[21]

sa eza evArkaH  yo'yamagniScitastasyEtadannaM kyameza sOmyo'DvarastadarkyaM
yajuzwa eza eva mahAMstasyEtadannaM vrataM tanmahAvrataM sAmata eza u
evoktasyEtadannaM TaM tadukTamfktastadetadekaM sattreDAKyAyate sa
etenAnnena sahorDva udakrAmatsa yaH sa udakrAmadasO sa Adityo'Ta yena
tenAnnena sahodakrAmadeza sa candramAH



10.4.1.[22]

sa eza evArko ya eza tapati  tasyEtadannaM kyameza candramAstadarkyaM yajuzwa
eza eva mahAMstasyEtadannaM vrataM tanmahAvrataM sAmata eza u
evoktasyEtadannaM TaM tadukTamfktastadetadekaM sattreDAKyAyata
ityaDidevatam



10.4.1.[23]

aTADyAtmam  prARo vA arkastasyAnnameva kyaM tadarkyaM yajuzwaH prARa eva
mAhAMstasyAnnameva vrataM tanmahAvrataM sAmataH prARa u evoktasyAnnameva TaM
tadukTamfktastadetadekaM sattreDAKyAyate sa eza
evEzo'DidevatamayamaDyAtmam



10.4.2.[1]

saMvatsaro vE prajApatiragniH  somo rAjA candramAH sa ha svayamevAtmAnaM proce
yajYavacase rAjastambAyanAya yAvanti vAva me jyotIMzi tAvatyo ma izwakA iti



10.4.2.[2]

tasya vA etasya saMvatsarasya prajApateH  sapta ca SatAni viMSatiScAhorAtrARi jyotIMzi tA
izwakAH zazwiSca trIRi ca SatARi pariSritaH zazwiSca trIRi ca SatAni yajuzmatyaH
so'yaM saMvatsaraH prajApatiH sarvARi BUtAni sasfje yacca prARi
yaccAprARamuBayAndevamanuzyAntsa sarvARi BUtAni sfzwvA riricAnEva mene sa
mftyorbiBayAM cakAra



10.4.2.[3]

sa hekzAM cakre  kaTaM nvahaminAni sarvARi BUtAni punarAtmannAvapeya
punarAtmandaDIya kaTaM nvahamevEzAM sarvezAM BUtAnAM punarAtmA syAmiti



10.4.2.[4]

sa dveDAtmAnaM vyOhat  zazwiSca trIRi ca SatAnyanyatarasyezwakA
aBavannevamanyatarasya sa na vyApnot



10.4.2.[5]

trInAtmano'kuruta  tisrastisro'SItaya ekEkasyezwakA aBavantsa nEva vyApnot



10.4.2.[6]

catura Atmano'kuruta  aSItiSatezwakAntsa nEva vyApnot



10.4.2.[7]

paYcAtmano'kuruta  catuScatvAriMSaM SatamekEkasyezwakA aBavantsa nEva vyApnot



10.4.2.[8]

zaqAtmano'kuruta  viMSatiSatezwakAntsa nEva vyApnonna saptaDA vyaBavat



10.4.2.[9]

azwAvAtmano'kuruta  navatIzwakAntsa nEva vyApnot



10.4.2.[10]

navAtmano'kuruta  aSItIzwakAntsa nEva vyApnot


10.4.2.[11]

daSAtmano'kuruta  dvAsaptatIzwakAnsa nEva vyApnonnEkAdaSaDA vyaBavat



10.4.2.[12]

dvAdaSAtmano'kuruta  zazwIzwakAntsa nEva vyApnonna trayodaSaDA vyaBavanna
caturdaSaDA



10.4.2.[13]

paYcadaSAtmano'kuruta  azwAcatvAriMSadizwakAntsa nEva vyApnot



10.4.2.[14]

zoqaSAtmano'kuruta  paYcacatvAriMSadizwakAntsa nEva vyApnonna saptadaSaDA
vyaBavat



10.4.2.[15]

azwAdaSAtmano'kuruta  catvAriMSadizwakAntsa nEva vyASnonnEkAM na viMSatiDA
vyaBavat



10.4.2.[16]

viMSatimAtmano'kuruta  zawtriMSadizwakAntsa nEva vyApnonnEkaviMSatiDA
vyaBavanna dvAviMSatiDA na trayoviMSatiDA



10.4.2.[17]

caturviMSatimAtmano'kuruta  triMSadizwakAntso'trAtizWata paYcadaSe vyUhe
tadyatpaYcadaSe vyUhe'tizWata tasmAtpaYcadaSApUryamARasya rUpARi
paYcadaSApakzIyamARasya



10.4.2.[18]

aTa yaccaturviMSatimAtmano'kuruta  tasmAccaturviMSatyarDamAsaH saMvatsaraH sa
etEScaturviMSatyA triMSadizwakErAtmaBirna vyaBavatsa paYcadaSAhno
rUpARyapaSyadAtmanastanvo muhUrtAlokampfRAH paYcadaSEva rAtrestadyanmuhu
trAyante tasmAnmuhurtA aTa yatkzudrAH santa imAMlokAnApUrayanti
tasmAllokampfRAH


10.4.2.[19]

eza vA idaM sarvaM pacati  ahorAtrErarDamAsErmAsErftuBiH saMvatsareRa
tadamunA pakvamayaM pacati pakvasya pakteti ha smAha BAradvAjo'gnimamunA hi
pakvamayaM pacatIti



10.4.2.[20]

tAni saMvatsare  daSa ca sahasrARyazwO ca SatAni samapadyanta so'trAtizWata daSasu
ca sahasrezvazwAsu ca Satezu



10.4.2.[21]

aTa sarvARi BUtAni paryEkzat  sa trayyAmeva vidyAyAM sarvARi BUtAnyapaSyadatra
hi sarvezAM candasAmAtmA sarvezAM stomAnAM sarvezAM prARAnAM sarvezAM
devAnAmetadvA astyetadDyamftaM yadDyamftaM tadDyastyetadu tadyanmartyam



10.4.2.[22]

sa Ekzata prajApatiH  trayyAM vAva vidyAyAM sarvARi BUtAni hanta trayomeva
vidyAmAtmAnamaBisaMskaravA iti



10.4.2.[23]

sa fco vyOhat  dvAdaSa bfhatIsahasrARyetAvatyo harco yAH
prajApatisfzwAstAstriMSattame vyUhe paNktizvatizWanta tA yattriMSattame
vyUhe'tizWanta tasmAttriMSanmAsasya rAtrayo'Ta yatpaNktizu tasmAtpANktaH
prajApatistA azwASataM SatAni paNktayo'Bavan



10.4.2.[24]

aTetarO vedO vyOhat  dvAdaSEva bfhatIsahasrARyazwO yajuzAM catvAri
sAmnAmetAvadDEtayorvedayoryatprajApatisfzwaM tO triMSattame vyUhe
paNktizvatizWetAM tO yattriMSattame vyUhe'tizWetAM tasmAttriMSanmAsasya
rAtrayo'Ta yatpaNktizu tasmAtpANktaH prajApatistA azwASatameva SatAni
paNktayo'Bavan



10.4.2.[25]

te sarve trayo vedAH  daSa ca sahasrARyazwO ca SatAnyaSItonAmaBavantsa
muhUrtenamuhUrtenASItimApnonmuhUrtenamuhUrtenASItiH samapadyata


10.4.2.[26]

sa esu trizu lokezUKAyAm  yonO reto BUtamAtmAnamasiYcaccandomayaM
stomamayaM prARamayaM devatAmayaM tasyArDamAse praTama AtmA samaskriyata
davIyasi paro davIyasi paraH saMvatsara eva sarvaH kftsnaH samaskriyata



10.4.2.[27]

tadyatpariSritamupADatta  tadrAtrimupADatta tadanu paYcadaSa
muhUrtAnmuhUrtAnanu paYcadaSASItIraTa yadyajuzmatImupADatta
tadaharupADatta tadanu paYcadaSa muhUrtAnmuhUrtAnanu paYcadaSASItIrevametAM
trayIM vidyAmAtmannAvapatAtmannakuruta so'trEva sarvezAm
BUtAnAmAtmABavaccandomaya stomamayaH prARamayo devatAmayaH sa etanmaya
eva BUtvorDva udakrAmatsa yaH sa udakrAmadeza sa candramAH



10.4.2.[28]

tasyEzA pratizWA  ya eza tapatyetasmAdevADyacIyatEtasminnaDyacIyatAtmana
evEnaM tanniramimItAtmanaH prAjanayat



10.4.2.[29]

sa yadagniM cezyamARo dIkzate  yaTEva tatprajApatirezu trizu lokezUKAyAM
yonO reto BUtamAtmAnamasiYcadevamevEza etadAtmAnamuKAyAM yonO reto
BUtaM siYcati candomayaM stomamayaM prARamayaM devatAmayaM tasyArDamAse
praTama AtmA saMskriyate davIyasi paro davIyasi paraH saMvatsara eva sarvaH kftsnaH
saMskriyate



10.4.2.[30]

tadyatpariSritamupaDatte  tadrAtrimupaDatte tadanu paYcadaSa
muhUrtAnmuhUrtAnanu paYcadaSASItIraTa yadyajuzmatImupaDatte
tadaharupaDatte tadanu paYcadaSa mUhUrtAnmuhUrtAnanu paYcadaSASItIrevametAM
trayIM vidyAmAtmannAvapata Atmankurute so'trEva sarvezAM BUtAnAmAtmA Bavati
candomaya stomamayaH prARamayo devatAmayaH sa etanmaya eva BUtvorDva
utkrAmati



10.4.2.[31]

tasyEzA pratizWA  ya eza tapatyetasmAdvevADicIyata etasminnaDicIyata Atmana
evEnaM tannirmimIta AtmanaH prajanayati sa
yadEvaMvidasmAllokAtprEtyaTEtamevAtmAnamaBisamBavati candomayam
prARamayaM devatAmayaM sa etanmaya eva BUtvorDva utkrAmati ya evaM
vidvAnetatkarma kurute yo vEtadevaM veda



10.4.3.[1]

eza vE mftyuryatsaMvatsaraH  eza hi martyAnAmahorAtrAByAmAyuH kziRotyaTa
mriyante tasmAdeza eva mftyuH sa yo hEtaM mftyuM saMvatsaraM veda na hAsyEza
purA jaraso'horAtrAByAmAyuH kziRoti sarvaM hEvAyureti



10.4.3.[2]

eza u evAntakaH  eza hi martyAnAmahorAtrAByAmAyuzo'ntaM gacatyaTa mriyante
tasmAdeza evAntakaH sa yo hEtamantakaM mftyuM saMvatsaraM veda na hAsyEza
purA jaraso'horAtrAByAmAyuzo'ntaM gacati sarvaM hEvAyureti



10.4.3.[3]

te devAH  etasmAdantakAnmftyoH saMvatsarAtprajApaterbiBayAM cakruryadvE
no'yamahorAtrAByAmAyuzo'ntaM na gacediti



10.4.3.[4]

ta etAnyajYakratUMstenire  agnihotraM darSapUrRamAsO cAturmAsyAni paSubanDaM
sOmyamaDvaraM ta etEryajYakratuBiryajamAnA nAmftatvamAnaSire



10.4.3.[5]

te hApyagniM cikyire  te'parimitA eva pariSrita upadaDuraparimitA
yajuzmatIraparimitA lokampfRA yaTedamapyetarhyeka upadaDatIti devA
akurvanniti te ha nEvAmftatvamAnaSire



10.4.3.[6]

te'rcantaH SrAmyantaSceruH  amftatvamavarurutsamAnAstAnha prajApatiruvAca na vE
me sarvARi rUpARyupaDatTAti vEva recayaTa na vAByApayaTa tasmAnnAmftA
BavaTeti



10.4.3.[7]

te hocuH  teByo vE nastvameva tadbrUhi yaTA te sarvARi rUpARyupadaDAmeti


10.4.3.[8]

sa hovAca  zazwiM ca trIRi ca SatAni pariSrita upaDatta zazwiM ca trIRi ca SatAni
yajuzmatIraDi zawtriMSatamaTa lokampfRA daSa ca sahasrARyazwO ca
SatAnyupaDattATa me sarvARi rUpARyupaDAsyaTATAmftA BavizyaTeti te ha taTA
devA upadaDustato devA amftA AsuH



10.4.3.[9]

sa mftyurdevAnabravIt  itTameva sarve manuzyA amftA BavizyantyaTa ko
mahyaM BAgo BavizyatIti te hocurnAto'paraH kaScana saha
SarIreRAmfto'sadyadEva tvametaM BAgaM harAsA aTa vyAvftya
SarIreRAmfto'sadyo'mfto'sadvidyayA vA karmaRA veti yadvE tadabruvanvidyayA vA
karmaRA vetyezA hEva sA vidyA yadagniretadu hEva tatkarma yadagniH



10.4.3.[10]

te ya evametadviduH  ye vEtatkarma kurvate mftvA punaH samBavanti te
samBavanta evAmftatvamaBisamBavantyaTa ya evaM na vidurye vEtatkarma na
kurvate mftvA punaH samBavanti ta etasyEvAnnaM punaHpunarBavanti



10.4.3.[11]

sa yadagniM cinute  etameva tadantakaM mftyuM saMvatsaraM prajApatimagnimApnoti
yaM devA ApnuvannetamupaDatte yaTEvEnamado devA upAdaData



10.4.3.[12]

pariSridBirevAsya rAtrIrApnoti
yajuzmatIBirahAnyarDamAsAnmAsAnftUMlokamfRABirmuhUrtAn



10.4.3.[13]

tadyAH parizritaH  rAtrilokAstA rAtrIRAmeva sAptiH kriyate rAtrIRAM pratimA tAH
zazwiSca trIRi ca SatAni Bavanti zazwiSca ha vE trIRi ca SatAni saMvatsarasya
rAtrayastAsAmekaviMSatiM gArhapatye pariSrayati dvAByAM nASItiM DizRyezu dve
ekazazwe Sate AhavanIye



10.4.3.[14]

aTa yajuzmatyaH  darBastambo logezwakAH puzkaraparRaM rukmapuruzO srucO
svayamAtfRA dUrvezwakA dviyajU retaHsicO viSvajyotirftavye azAQA kUrma
ulUKalamusale uKA paYca paSuSIrzaRi paYcadaSApasyAH paYca candasyAHH


10.4.3.[15]

aTa dvitIyA  paYcASvinyo dve ftavye paYca vESvadevyaH paYca prARaBftaH
paYcApasyA ekayA na viMSatirvayasyAstA ekacatvAriMSaddvitIyA citiH



10.4.3.[16]

aTa tftIyA  svayamAtfRA paYca diSyA viSvajyotiScatasra ftavyA daSa prARaBftaH
zawtriMSaccandasyAScaturdaSa vAlaKilyAstA ekasaptatistftIyA citiH



10.4.3.[17]

aTa caturTI  azwAdaSa praTamA aTa dvAdaSATa saptadaSa tAH
saptacatvAriMSaccaturTI citiH



10.4.3.[18]

aTa paYcamI  paYcAsapatnAScatvAriMSadvirAja ekayA na triMSatstomaBAgAH paYca
nAkasadaH paYca paYcacUqA ekatriMSaccandasyA azwO gArhapatyo citirazwO
punaScitirftavye viSvajyotirvikarRI ca svayamAtfRA cASmA pfSniryaScite'gnirniDIyate
tA azwAtriMSaM SataM paYcamI citiH



10.4.3.[19]

tAH sarvAH paYcaBirna catvAri SatAni  tayo yAH zazwiSca trIRi ca SatAnyaharlokAstA
ahnAmeva sAptiH kriyate'hnAM pratimA tAH zazwiSca trIRi ca SatAni Bavanti zazwiSca
ha vE trIRi ca SatAni saMvatsarasyAhAnyaTa yAH zawtriMSatpurIzaM tAsAM zawtriMSI
tato yAScaturviMSatirarDamAsalokAstA arDamAsAnAmeva sAptiH kriyate'rDamAsAnAm
pratimATa yA dvAdaSa mAsalokAstA mAsAnAmeva sAptiH kriyate mAsAnAM pratimA tA
u
dvadve sahartulokA ftUnAmaSUnyatAyE



10.4.3.[20]

aTa yA lokampfRAH  muhurtalokAstA muhUrtAnAmeva sAptiH kriyate muhUrtAnAm
pratimA tA daSa ca sahasrARyazwO ca SatAni BavantyetAvanto hi saMvatsarasya
muhUrtAstAsAmekavih+SatiM gArhapatya upadaDAti dvAByAM nASItiM
DizRyezvAhavanIya itarA etAvanti vE saMvatsarasya rUpARi tAnyasyAtrAptAnyupahitAni
Bavanti



10.4.3.[21]
tadDEke  AhavanIya evEtAM sampadamApipayizantyanye vA ete'gnayaScitAH
kimanyatropahitA iha sampaSyemeti na taTA kuryAddaSa vA etAnagnIMScinute'zwO
DizRyAnAhavanIyaM ca gArhapatyaM ca tasmAdAhurvirAqagniriti daSAkzarA hi virAw
tAnnu sarvAnekamivEvAcakzate'gnirityetasya hyevEtAni sarvARi rUpARi yaTA
saMvatsarasyAhorAtrARyarDamAsA mAsA ftava evamasyEtAni sarvARi rUpARi



10.4.3.[22]

te ye ha taTA kurvanti  etAni hAsya te rUpARi bahirDA kurvantyaTo pApavasyasaM
kurvanti kzatrAya viSaM pratipratinIM pratyudyAminImAgnIDrIye vA aSmAnam
pfSnimupadaDAtyaTa taM sampaSyati kimu taM sampaSyannitarA na
sampaSyedyenEva nirftiM pApmAnamapahate sa ekAdaSaH



10.4.3.[23]

tadAhuH  kaTamu tA atra na sampaSyatIti na hyenA aBijuhotyAhutyA vA izwakA sarvA
kftsnA BavatIti



10.4.3.[24]

tadAhuH  kaTamasyEtA anatiriktA upahitA BavantIti vIryaM vA asyEtA anatiriktaM vE
puruzaM vIryaM sa ha vA etaM sarvaM kftsnaM prajApatiM saMskaroti ya evaM
vidvAnetatkarma kurute yo vEtadevaM veda



10.4.4.[1]

prajApatiM vE prajAH sfjamAnam  pApmA mftyuraBiparijaGAna sa tapo'tapyata
sahasraM saMvatsarAnpApmAnaM vijihAsan



10.4.4.[2]

tasya tapastepAnasya  eByo lomagarteBya UrDvAni jyotIMzyAyaMstadyAni tAni
jyotIMzyetAni tAni nakzatrARi yAvantyetAni nakzatrARi tAvanto lomagartA yAvanto
lomagartAstAvantaH sahasrasaMvatsarasya muhUrtAH



10.4.4.[3]

sa sahasratame saMvatsare  sarvo'tyapavata sa yaH so'tyapavatAyameva sa vAyuryo'yam
pavate'Ta yaM taM pApmAnamatyapavatedaM tacarIraM ka u tasmE manuzyo yaH
sahasrasaMvatsaramavarunDIta vidyayA ha vA evaMvitsahasrasaMvatsaramavarundDe



10.4.4.[4]

sarvA evEtA izwakAH sAhasrIrupAsIta  rAtrisahasreRa rAtrisahasreREkEkAM pariSritaM
sampannAmupAsItAhaHsahasreRAhaHsahasreREkEkAmaharBAjamarDamAsasahasreRArd
hamAsasahasreREkEkAmarDamAsaBAjaM mAsasahasreRamAsasahasreREkEkAm
mAsaBAjamftusahasreRartfsahasreREkEkAmftuBAjam
muhUrtasahasreRamuhUrtasahasreREkEkAM muhUrtaBAjaM saMvatsarasahasreRa
saMvatsaraM te ya etamevamagniM saMvatsareRa sampannaM viduH sahasratamIM hAsya
te kalAM viduraTa ya enamevaM na vidurna hAsya te sahasratamIM cana kalAM
viduraTa ya evEvaM veda yo vEtatkarma kurute sa hEvEtaM sarvaM kftsnam
prAjApatyamagnimApnoti yaM prajApatirApnottasmAdevaMvittapa eva tapyeta yadu ha
vA evaMvittapa tapyata A mETunAtsarvaM hAsya tatsvargaM lokamaBisamBavati



10.4.4.[5]

tadetadfcAByuktam  na mfzA SrAntaM yadavanti devA iti na hEvEvaM viduzaH kiM
cana mfzA SrAntaM Bavati taTo hAsyEtatsarvaM devA avanti



10.4.5.[1]

aTAdeSA upanizadAm  vAyuragniriti ha SAkAyanina upAsata Adityo'gnirityu hEka
AhuraTa ha smAha SrOmatyo vA hAliNgavo vA
vAyurevAgnistasmAdyadEvADvaryuruttamaM karma karotyaTEtamevApyetIti



10.4.5.[2]

SAwyAyaniru ha smAha  saMvatsara evAgnistasya vasantaH Siro grIzmo dakziRaH pakzo
varzA uttaraH SaradfturmaDyamAtmA hemantaSiSirAvftU pucaM pratizWA vAgagniH
prARo vAyuScakzurAdityo manaScandramAH SrotraM diSa Apo miTunaM tapaH
pratizWA mAsAH parvARyarDamAsA nAqyo'horAtrARi rajatasuvarRAni patrARi sa evaM
devAnapyetIti saMvatsaro'gnirityu hEva vidyAdetanmayo BavatIti tveva vidyAt



10.4.5.[3]

celaka u ha smAha SARqilyAyanaH  ima eva lokAstisraH svayamAtfRavatyaScitayo
yajamAnaScaturTI sarve kAmAH paYcamImAMSca lokAntsaMskurva AtmAnaM ca
sarvAMSca kAmAnityeva vidyAditi



10.5.1.[1]

tasya vA etasyAgneH  vAgevopanizadvAcA hi cIyata fcA yajuzA sAmneti nu dEvyATa
yanmAnuzyA vAcAhetIdaM kurutetIdaM kuruteti tadu ha tayA cIyate


10.5.1.[2]

sA vA ezA vAktreDAvihitA  fco yajUMzi sAmAni tenAgnistreDAvihita etena hi trayeRa
cIyate'pyahEvaM treDAvihita itTaM ha tvevApi treDAvihito yadasmiMstreDAvihitA
izwakA upaDIyante puMnAmnya strInAmnyo napuMsakanAmnyastreDAvihitAnyu
evemAni puruzasyANgAni puMnAmAni strInAmAni napuMsakanAmAni



10.5.1.[3]

so'yamAtmA treDAvihita eva  so'nena treDAvihitenAtmanEtaM treDAvihitaM
dEvamamftamApnoti tA u sarvA izwakA ityevAcakzate nezwaka iti nezwakamiti vAco
rUpeRa vAgGyevEtatsarvaM yatstrI punAnnapuMsakaM vAcA hyevEtatsarvamAptaM
tasmAdenA aNgirasvadDruvA sIdetyeva sarvAH sAdayati nANgirasvadDruvaH sIdeti
nANgirasvadDruvaM sIdeti vAcaM hyevEtAM saMskurute



10.5.1.[4]

sA yA sA vAgasO sa AdityaH  sa eza mftyustadyakiM cArvAcInamAdityAtsarvaM
tanmftyunAptaM sa yo hEnamato'rvAcInaM cinute mftyunA hEnaM sa AptaM cinute
mftyave ha sa AtmAnamapidaDAtyaTa ya enamata UrDvaM cinute sa
punarmftyumapajayati vidyayA ha vA asyEzo'ta UrDvaM cito Bavati



10.5.1.[5]

sA vA ezA vAktreDAvihitA  fco yajUMzi sAmAni maRqalamevarco'rciH sAmAni puruzo
yajUMzyaTEtadamftaM yadetadarcirdIpyata idaM tatpuzkaraparRaM
tadyatpuzkaraparRamupaDAyAgniM cinotyetasminnevEtadamfta fNmayaM
yajurmayaM sAmamayamAtmAnaM saMskurute so'mfto Bavati



10.5.2.[6]

yadetanmaRqalaM tapati  tanmahadukTaM tA .!caH sa fcAM loko'Ta
yadetadarcirdIpyate tanmahAvrataM tAni sAmAni sa sAmnAM loko'Ta ya eza
etasminmaRqale puruzaH so'gnistAni yajUMzi sa yajuzAM lokaH



10.5.2.[7]

sEzA trayyeva vidyA tapati  tadDEtadapyavidvAMsa AhustrayI vA ezA vidyA tapatIti
vAgGEva tatpaSyantI vadati



10.5.2.[8]

sa eza etasminmaRqale puruzo'TEtadamftaM yadetadarcirdIpyate tasmAnmftyurna
mriyate'mfte hyantastasmAdu na dfSyate'mfte hyantaH



10.5.2.[9]

tadeza Sloko Bavati  antaraM mftyoramftamityavaraM hyetanmftyoramftam
mftyAvamftamAhitamityetasminhi puruza etanmaRqalaM pratizWitaM tapati
mftyurvivasvantaM vasta ityasO vA Adityo vivasvAneza hyahorAtre vivaste tameza
vaste sarvato hyenena parivfto mftyorAtmA vivasvatItyetasminhi maRqala etasya
puruzasyAtmEtadeza Sloko Bavati



10.5.2.[10]

tayorvA etayoH  uBayoretasya cArciza etasya ca puruzasyEtanmaRqalaM pratizWA
tasmAnmahadukTaM parasmE na SaMsennedetAM pratizWAM cinadA ityetAM ha sa
pratizWAM cintte yo mahadukTaM parasmE SaMsati tasmAdukTaSasaM BUyizWam
paricakzate pratizWAcinno hi BavatItyaDidevatam



10.5.2.[11]

aTADiyajYam  yade tanmaRqalaM tapatyayaM sa rukmo'Ta yadetadarcirdIpyata idaM
tatpuzkaraparRamApo hyetA ApaH puzkaraparRamaTa ya eza etasminmaRqale
puruzo'yameva sa yo'yaM hiraRmayaH puruzastadetadevEtattrayaM
saMskftyehopaDatte tadyajYasyEvAnu saMsTAmUrDvamutkrAmati tadetamapyeti ya
eza tapati tasmAdagniM nAdriyeta parihantumamutra hyeza tadA BavatItyu
evADiyajYam



10.5.2.[12]

aTADyAtmam  yadetanmaRqalaM tapati yaScEza rukma idaM tacuklamakzannaTa
yadetadarcirdIpyate yaccEtatpuzkaraparRamidaM tatkfzRamakzannaTa ya eza
etasminmaRqale puruzo yaScEza hiraRmayaH puruzo'yameva sa yo'yaM
dakziRe'kzanpuruzaH



10.5.2.[13]

sa eza eva lokampfRA  tAmeza sarvo'gniraBisampadyate tasyEtanmiTunaM yo'yaM
savye'kzanpuruzo'rDamu hEtadAtmano yanmiTunaM yadA vE saha miTunenATa
sarvo'Ta kftsnaH kftsnatAyE tadyatte dve Bavato dvandvaM hi miTunam
prajananaM tasmAddvedve lokampfRe upaDIyete tasmAdu dvAByAM citim
praRayanti



10.5.2.[14]

sa eza evendraH  yo'yaM dakziRe'kzanpuruzo'TeyamindrARI tAByAM devA etAM
viDftimakurvannAsikAM tasmAjjAyAyA ante nASnIyAdvIryavAnhAsmAjjAyate
vIryavantamu ha sA janayati yasyA ante nASnAti



10.5.2.[15]

tadetaddevavrataM  rAjanyabanDavo manuzyARAmanutamAM gopAyanti tasmAdu tezu
vIryavAnjAyate'mftavAkA vayasAM sA kzipraSyenaM janayati



10.5.2.[16]

tO hfdayasyAkASaM pratyavetya  miTunIBavatastO yadA miTunasyAntaM
gacato'Ta hEtatpuruzaH svapiti tadyaTA hEvedaM mAnuzasya miTunasyAntaM
gatvAsaMvida iva BavatyevaM hEvEtadasaMvidEva Bavati dEvaM hyetanmiTunam
paramo hyeza AnandaH



10.5.2.[17]

tasmAdevaMvitsvapyAt  lokyaM hEte eva taddevate miTunena priyeRa DAmnA
samarDayati tasmAdu ha svapantaM Dureva na boDayennedete devate
miTunoBavantyO hinasAnIti tasmAdu hEtatsuzupuzaH SlezmaRamiva muKam
Bavatyete eva taddevate retaH siYcatastasmAdretasa idaM sarvaM samBavati yadidaM
kiM ca



10.5.2.[18]

sa eza eva mftyuH  ya eza etasminmaRqale puruzo yaScAyaM
dakziRe'kzanpuruzastasya hEtasya hfdaye pAdAvatihatO tO hEtadAcidyotkrAmati
sa yadotkrAmatyaTa hEtatpuruzo mriyate tasmAdu hEtatpretamAhurAcedyasyeti



10.5.2.[19]

eza u eva prARaH  eza hImAH sarvAH prajA praRayati tasyEte prARAH svAH sa yadA
svapityaTEnamete prARAH svA apiyanti tasmAtsvApyayaH svApyayo ha vE taM svapna
ityAcakzate paro'kzaM paro'kzakAmA hi devAH



10.5.2.[20]

sa etEH suptaH  na kasya cana veda na manasA saMkalpayati na vAcAnnasya rasaM
vijAnAti na prARena ganDaM vijAnAti na cakzuzA paSyati na SrotreRa SfRotyetaM hyete
tadApItA Bavanti sa eza ekaH sanprajAsu bahuDA vyAvizwastasmAdekA satI
lokampfRA sarvamagnimanuviBavatyaTa yadeka eva tasmAdekA


10.5.2.[21]

tadAhuH  eko mftyurbahavA3 ityekaSca bahavaSceti ha brUyAdyadahAsAvamutra
tenEko'Ta yadiha prajAsu bahuDA vyAvizwasteno bahavaH



10.5.2.[22]

tadAhuH  antike mftyurdUrA ityantike ca dUre ceti ha brUyAdyadahAyamihADyAtmaM
tenAntike'Ta yadasAvamutra teno dUre



10.5.2.[23]

tadeza Sloko Bavati  anne BAtyapaSrito rasAnAM saMkzare'mfta iti
yadetanmaRqalaM tapati tadannamaTa ya eza etasminmaRqale puruzaH so'ttA sa
etasminnanne'paSrito BAtItyaDidevatam



10.5.2.[24]

aTADyAtmam  idameva SarIramannamaTa yo'yaM dakziRe'kzanpuruzaH so'ttA sa
etasminnanne'paSrito BAti



10.5.2.[25]

tametamagnirityaDvaryava upAsate  yajurityeza hIdaM sarvaM yunakti sAmeti
candogA etasminhIdaM sarvaM samAnamukTamiti bahvfcA eza hIdaM
sarvamutTApayati yAturiti yAtuvida etena hIdaM sarvaM yataM vizamiti sarpAH sarpa
iti sarpavida Urgiti devA rayiriti manuzyA mAyetyasurAH svaDeti pitaro devajana iti
devajanavido rUpamiti ganDarvA ganDa ityapsarasastaM yaTAyaTopAsate tadeva
Bavati tadDEnAnBUtvAvati tasmAdetamevaMvitsarvErevEtErupAsIta sarvaM
hEtadBavati sarvaM hEnametadBUtvAvati



10.5.2.[26]

sa eza trIzwako'gniH  fgekA yajurekA sAmEkA tadyAM kAM cAtrarcopadaDAti rukma
eva tasyA AyatanamaTa yAM yajuzA puruza eva tasyA AyatanamaTa yAM sAmnA
puzkaraparRameva tasyA AyatanamevaM trIzwakaH



10.5.2.[27]

te vA ete  uBe eza ca rukma etacca puzkaraparRametaM puruzamapIta uBe
hyfkzAme yajurapIta evamvekezwakaH


10.5.2.[28]

sa eza eva mftyuH  ya eza etasminmaRqale puruzo yaScAyaM dakziRe'kzanpuruzaH
sa eza evaMvida AtmA Bavati sa
yadEvaMvidasmAllokAtprEtyaTEtamevAtmAnamaBisamBavati so'mfto Bavati
mftyurhyasyAtmA Bavati



10.5.3.[1]

neva vA idamagre'sadAsInneva sadAsIt  AsIdiva vA idamagre nevAsIttadDa tanmana
evAsa



10.5.3.[2]

tasmAdetadfziRAByanUktam  nAsadAsInno sadAsIttadAnImiti neva hi sanmano nevAsat



10.5.3.[3]

tadidaM manaH sfzwamAvirabuBUzat  niruktataraM mUrtataraM
tadAtmAnamanvEcattattapo'tapyata tatprAmUrcattatzawtriMSataM
sahasrARyapaSyadAtmano'gnInarkAnmanomayAnmanaScitaste manasEvADIyanta
manasAcIyanta manasEzu grahA agfhyanta manasAstuvata manasASaMsanyatkiM ca
yajYe karma kriyate yatkiM ca yajYiyaM karma manasEva tezu tanmanomayezu
manaScitsu manomayamakriyata tadyatkiM cemAni BUtAni manasA saMkalpayanti
tezAmeva sA kftistAnevAdaDati tAMScinvanti tezu grahAngfhRanti tezu stuvate tezu
SaMsantyetAvatI vE manaso viBUtiretAvatI visfzwiretAvanmanaH
zawtriMSatsahasrARyagnayo'rkAstezAmekEka eva tAvAnyAvAnasO pUrvaH



10.5.3.[4]

tanmano vAcamasfjata  seyaM vAkzfzwAvirabuBUzanniruktatarA mUrtatarA
sAtmAnamanvEcatsA tapo'tapyata sA prAmUrcatsA zawtriMSataM
sahasrARyapaSyadAtmano'gnInarkAnvANmayAnvAkcitaste vAcEvADIyanta vAcEzu
grahA agfhyanta vAcAstuvata vAcASaMsanyatkiM ca yajYe karma kriyate yatkiM ca
yajYiyaM karma vAcEva tezu tadvANmayezu vAkcitsu vANmayamakriyata tadyatkiM
cemAni BUtAni vAcA vadanti tezAmeva sA kftistAnevAdaDati tAMScinvanti tezu
grahAngfhRanti tezu stuvate tezu SaMsantyetAvatI vE vAco viBUtiretAvatI
visfzwiretAvatI vAkzawtriMSatsahasrARyagnayo'rkAstezAmekEka eva tAvAnyAvAnasO
pUrvaH



10.5.3.[5]

sA vAkprARamasfjata  so'yaM prARaH sfzwa AvirabuBUzanniruktataro mUrtataraH sa
AtmAnamanvEcatsa tapo'tapyata sa prAmUrcatsa zawtriMSataM
sahasrARyapaSyadAtmano'gnInarkAnprARamayAnprARacitaste prARenEvADIyanta
prARenAcIyanta prARenEzu grahA agfhyanta prARenAstuvata prARenASaMsanyatkiM ca
yajYe karma kriyate yatkiM ca yajYiyaM karma prARenEva tezu tatprARamayezu
prARacitsu prARamayamakriyata tadyatkiM cemAni BUtAni prARena prARanti tezAmeva
sA kftistAnevAdaDati tAMzcinvanti tezu grahAngfhRanti tezu stuvate tezu
SaMsantyetAvatI vE prARasya viBUtiretAvatI visfzwiretAvAnprARaH zawtriMSa



10.5.3.[6]

sa prARaScakzurasfjata  tadidaM cakzuH sfzwamAvirabuBUzanniruktataram
mUrtataraM tadAtmAnamanvEcattattapo'tapyata tatprAmUrcattatzawtriMSataM
sahasrARyapaSyadAtmano'gnInarkAScakzurmayAMScakzuScitaste cakzuzEvADIyanta
cakzuzAcIyanta cakzuzEzu grahA agrfhyanta cakzuzAstuvata
cakzuzASaMsanyatkiM ca yajYe karma kriyate yatkiM ca yajYiyaM karma cakzuzEva
tezu taccakzurmayezu cakzuScitsu cakzurmayamakriyata tadyatkiM cemAni BUtAni
cakzuzA paSyanti tezAmeva sA kftistAnevAdaDati tAMScinvanti tezu grahAngfhRanti
tezu stuvate tezu SaMsantyetAvatI vE cakzuzo viBUtiretAvatI visfzwiretAvaccakzuH
zawtriMSa



10.5.3.[7]

taccakzuH Srotramasfjata  tadidaM SrotraM sfzwamAvirabuBUzanniruktataram
mUrtataraM tadAtmAnamanvEcattattapo'tapyata tatprAmUrcattatzawtriMSataM
sahasrARyapaSyadAtmano'gnInarkARcrotramayAYcrotracitaste SrotreREvADIyanta
SrotreRAcIyanta SrotreREzu grahA agfhyanta SrotreRAstuvata SrotreRASaMsanyatkiM ca
yajYe karma kriyate yatkiM ca yajYiyaM karma SrotreREva tezu tacrotramayezu
Srotracitsu Srotramayamakriyata tadyatkiM cemAni BUtAni SrotreRa SfRvanti
tezAmeva sA kftistAnevAdaDati tAMScinvanti tezu grahAngfhRanti tezu stuvate tezu
SaMsantyetAvatI vE Srotrasya viBUtiretAvatI visfzwiretAvacrotraM zawtriMSa



10.5.3.[8]

tacrotraM karmAsfjata  tatprARAnaBisamamUrcadimaM
saMdeGamannasaMdehamakftsnaM vE karmarte prAReByo'kftsnA uvE prARA fte
karmaRaH



10.5.3.[9]

tadidaM karma sfzwamAvirabuBUzat  niruktataraM mUrtataraM
tadAtmAnamanvEcattattapo'tapyata tatprAmUrcattatzawtriMSataM
sahasrARyapaSyadAtmano'gnInarkAnkarmamayAnkarmacitaste karmaREvADIyanta
karmaRAcIyanta karmaREzu grahA agfhyanta karmaRAstuvata karmaRASaMsanyatkiM
ca yajYe karma kriyate yatkiM ca yajYiyaM karma karmaREva tezu tatkarmamayezu
karmacitsu karmamayamakriyata tadyatkiM cemAni BUtAni karma kurvate tezAmeva
sA kftistAnevAdaDati tAMScinvanti tezu grahAngfhRanti tezu stuvate tezu
SaMsantyetAvatI vE karmaRo viBUtiretAvatI visfzwiretAvatkarma zawtriMSa



10.5.3.[10]

tatkarmAgnimasfjata  AvistarAM vA agniH karmaRaH karmaRA hyenaM janayanti
karmaRenDate



10.5.3.[11]

so'yamagniH sfzwa AvirabuBUzat  niruktataro mUrtataraH sa AtmAnamanvEcatsa
tapo'tapyata sa prAmUrcatsa zawtriMSataM
sahasrARyapaSyadAtmano'gnInarkAnagnimayAnagnicitaste'gninEvADIyantAgninAcIyan
tAgninEzu grahA agfhyantAgninAstuvatAgninASaMsanyatkiM ca yajYe karma kriyate
yatkiM ca yajYiyaM karmAgninEva tezu tadagnimayezvagnicitsvagnimayamakriyata
tadyatkiM cemAni BUtAnyagniminDate tezAmeva sA kftistAnevAdaDati tAMScinvanti
tezu grahAngfhRanti tezu stuvate tezu SaMsantyetAvatI vA agnerviBUtiretAvatI
visfzwiretAvAnagniH zawtriMSatsahasrARyagnayo=rkAstezAmekEka eva tAvAnyAvAnasO
pUrvaH



10.5.3.[12]

te hEte vidyAcita eva  tAnhEtAnevaMvide sarvadA sarvARi BUtAni cinvantyapi svapate
vidyayA hEvEta evaMvidaScitA Bavanti



10.5.4.[1]

ayaM vAva loka ezo'gniScitaH  tasyApa eva pariSrito manuzyA yajuzmatya izwakAH
sUdadohA ozaDayaSca vanaspatayaSca purIzamAhutayaH samiDo'gnirlokampfRA
tadvA etatsarvamagnimevABisampadyate tatsarvo'gnirlokampfRAmaBisampadyate sa
yo hEtadevaM veda lokampfRAmenaM BUtametatsarvamaBisampadyate



10.5.4.[2]

antarikzaM ha tvevEzo'gniScitaH  tasya dyAvApfTivyoreva saMDiH pariSritaH pareRa
hAntarikzaM dyAvApfTivI saMDattastAH pariSrito vayAMsi yajuzmatya izwakA varzaM
sUdadohA marIcayaH purIzamAhutayaH samiDo vAyurlokampfRA tadvA etatsarvaM
vAyumevABisampadyate tatsarvo'gnirlo



10.5.4.[3]

dyOrha tvevEzo'gniScitaH  tasyApa eva pariSrito yaTA ha vA idaM koSaH samubjita
evamime lokA apsvantastadyA imAMlokAnpareRApastAH pariSrito devA yajuzmatya
izwakA yadevEtasmiMloke'nnaM tatsUdadohA nakzatrARi purIzamAhutayaH samiDa
Adityo lokampfRA tadvA etatsarvamAdityamevABisampadyate tatsarvo'gnirlo



10.5.4.[4]

Adityo ha tvevEzo'gniScitaH  tasya diSa eva pariSritastAH zazwiSca trIRi ca SatAni
Bavanti zazwiSca ha vE trIRi ca SatAnyAdityaM diSaH samantaM pariyanti raSmayo
yajuzmatya izwakAstAH zazwiScEva trIRi ca SatAni Bavanti zazwiSca ha vE trIRi ca
SatAnyAdityasya raSmayastadyatpariSritsu yajuzmatIH pratyarpayati raSmIMstaddikzu
pratyarpayatyaTa yadantarA diSaSca raSmIMSca tatsUdadohA aTa yaddikzu ca
raSmizu cAnnaM tatpurIzaM tA AhutayastAH samiDo'Ta yaddiSa iti ca raSmaya iti
cAKyAyate tallokampfRA tadvA etatsarvaM diSa iti cEva raSmaya iti cAKyAyate
tatsarvo'gnirlo



10.5.4.[5]

nakzatrARi ha tvevEzo'gniScitaH  tAni vA etAni saptaviMSatirnakzatrARi saptaviMSatiH
saptaviMSatirhopanakzatrARyekEkaM nakzatramanUpatizWante tAni sapta ca SatAni
viMSatiScADi zawtriMSattato yAni sapta ca SatAni viMSatiScezwakA eva tAH zazwiSca
trIRi ca SatAni pariSritaH zazwiSca trIRi ca SatAni yajuzmatyo'Ta yAnyaDi
zawtriMSatsa trayodaSo mAsaH sa AtmA triMSadAtmA pratizWA dve Sira eva zawtriMSyO
tadyatte dve Bavato dvyakzaraM hi Siro'Ta yadantarA nakzatre tatsUdadohA aTa
yannakzatrezvannaM tatpurIzaM tA AhutayastAH samiDo'Ta
yannakzatrARItyAKyAyate tallokampfRA tadvA etatsarvaMnakzatrARItyevAKyAyate
tatsarvo'gnirlo



10.5.4.[6]

tA vA etAH  ekaviMSatirbfhatya ekaviMSo vE svargo loko bfhatI svargo lokastadeza
svargaM lokamaBisampadyata ekaviMSaM ca stomaM bfhatIM ca candaH



10.5.4.[7]

candAMsi ha tvevEzo'gniScitaH  tAni vA etAni sapta candAMsi caturuttarARi tricAni tezAM
sapta ca SatAni viMSatiScAkzarARyaDi zawtriMSattato yAni sapta ca SatAni
viMSatiScezwakA eva tAH zazwiSca trIRi ca SatAni pariSritaH zazwiSca trIRi ca SatAni
yajuzmatyo'Ta yAnyaDi zawtriMSatsa trayodaSo mAsaH sa AtmA triMSadAtmA
pratizWA dve prARA dve Sira eva zawtriMSyO tadyatte dve Bavato dvyakzaraM hi
SiraH



10.5.4.[8]

tasyE vA etasyE zawtriMSadakzarAyE bfhatyE  yAni daSa praTamAnyakzarARi sA
daSAkzarEkapadATa yAni viMSatiH sA viMSatyakzarA dvipadATa yAni triMSatsA
triMSadakzarA virAqaTa yAni trayastriMSatsA trayastriMSadakzarATa yAni
catustriMSatsA catustriMSadakzarA svarAqaTa
yatsarvEScandoBirayamagniScitastadaticandAstA u sarvA izwakA evezwaketi
trIRyakzarARi tripadA gAyatrI tenEza gAyatro'gnirmfdApa iti trIRyakzarARi tripadA
gAyatrI teno evEza gAyatro'Ta yadantarA candasI tatsUdadohA aTa
yaccandaHsvannaM tatpurIzaM tA AhutayastAH samiDo'Ta yaccandAMsItyAKyAyate
tallokampfRA tadvA etatsarvaM candAMsItyevAKyAyate tatsarvo'gnirlo



10.5.4.[9]

tA vA etAH  ekaviMSatirbfhatya ekaviMSo vE svargo loko bfhatI svargo lokastadeza
svargaM lokamaBisampadyata ekaviMSaM ca stomaM bfhatIM ca candaH



10.5.4.[10]

saMvatsaro ha tvevEzo'gniScitaH  tasya rAtraya eva pariSritastAH zazwiSca trIRi ca
SatAni Bavanti zazwiSca ha vE trIRi ca SatAni saMvatsarasya rAtrayo'hAni yajuzmatya
izwakAstAH zazwiScEva trIRi ca SatAni Bavanti zazwiSca ha vE trIRi ca SatAni
saMvatsarasyAhAnyaTa yA amUH zawtriMSadizwakA atiyanti yaH sa trayodaSo mAsa
AtmArDamAsASca te mAsASca caturviMSatirarDamAsA dvAdaSa mAsA aTa
yadantarAhorAtre tatsUdadohA aTa yadahorAtrezvannaM tatpurIzaM tA AhutayastAH
samiDo'Ta yadahorAtrARItyAKyAyate tallokampfRA tadvA
etatsarvamahorAtrARItyevAKyAyate tatsarvo'gnirlo



10.5.4.[11]

tA vA etAH  ekaviMSatirbfhatya ekaviMSo vE svargo loko bfhatI svargo lokastadeza
svargaM lokamaBisampadyate ekaviMSaM ca stomaM bfhatIM ca candaH



10.5.4.[12]

AtmA ha tvevEzo'gniScitaH  tasyAsTInyeva pariSritastAH zazwiSca trIRi ca SatAni
Bavanti zazwiSca ha vE trIRi ca SatAni puruzasyAsTIni majjAno yajuzmatya
izwakAstAH zazwiScEva trIRi ca SatAni Bavanti zazwiSca ha vE trIRi ca SatAni
puruzasya majjAno'Ta yA amUH zawtriMSadizwakA atiyanti yaH sa trayodaSo mAsa
AtmA prARaH sa tasya triMSadAtmanviDAH pratizWAyAM dve SIrzandve tadyatte dve
Bavato dvikapAlaM hi Siro'Ta yenemAni parvARi saMtatAni tatsUdadohA aTEtattrayaM
yenAyamAtmA pracanno loma tvaNmAMsamiti tatpurIzaM yatpibati tA Ahutayo
yadaSnAti tAH samiDo'Ta yadAtmetyAKyAyate tallokampfRA tadvA
etatsarvamAtmetyevAKyAyate tatsarvo'gnirlo



10.5.4.[13]

tA vA etAH  ekaviMSatirbfha



10.5.4.[14]

sarvARi ha tveva BUtAni  sarve devA ezo'gniScita Apo vE sarve devAH sarvARi BUtAni
tA hEtA Apa evEzo'gniScitastasya nAvyA eva pariSritastAH zazwiSca trIRi ca SatAni
Bavanti zazwiSca ha vE trIRi ca SatAnyAdityaM nAvyAH samantaM pariyanti nAvyA u
eva yajuzmatya izwakAstAH zazwiScEva trIRi ca SatAni Bavanti zazwiSca ha vE trIRi
ca SatAnyAdityaM nAvyA aBikzarantyaTa yadantarA nAvye tatsUdadohA aTa yA amUH
zawtriMSadizwakA atiyanti yaH sa trayodaSo mAsa AtmAyameva sa yo'yaM hiraRmayaH
puruzaH



10.5.4.[15]

tasyEte pratizWe  rukmaSca puzkaraparRaM cApaScAdityamaRqalaM ca srucO bAhU
tAvindrAgnI dve svayamAtfRe iyaM cAntarikzaM ca tisro viSvajyotiza etA devatA
agnirvAyurAditya etA hyeva devatA viSvaM jyotirdvAdaSartavyAH sa saMvatsaraH sa AtmA
paYca paYcacUqAH sa yajYaste devA aTa yadvikarRI ca svayamAtfRA cASmA
pfSniryaScite'gnirniDIyate sA paYcatrIMSI lokampfRAyE yajuH zawtriMSI so'syEza
sarvasyAntamevAtmA sa eza sarvAsAmapAM maDye sa eza sarvEH kAmEH sampanna
Apo vE sarve kAmAH sa ezo'kAmaH sarvakAmo na hyetaM kasya cana kAmaH



10.5.4.[16]

tadeza Sloko Bavati  vidyayA tadArohanti yatra kAmAH parAgatAH na tatra dakziRA
yanti nAvidvAMsastapasvina iti na hEva taM lokaM dakziRABirna
tapasAnevaMvidaSnuta evaMvidAM hEva sa lokaH



10.5.4.[17]

aBraM purIzam  candramA Ahutayo nakzatrARi samiDo yaccandramA nakzatre
vasatyAhutistatsamiDi vasatyetadu vA AhuterannamezA pratizWA tasmAdAhutirna
kzIyata etadDyasyA annamezA pratizWATa yaddevA ityAKyAyate tallokampfRA
tadvA etatsarvaM devA ityevAKyAyate



10.5.4.[18]

tadetadfcAByuktam  viSve devA anu tatte yajurguriti sarvARi hyatra BUtAni sarve
devA yajureva Bavanti tatsarvo'gnirlokampfRAmaBisampadyate sa yo hEtadevaM
veda lokampfRAmenaM BUtametatsarvamaBisampadyate



10.5.4.[19]

tA vA etAH  ekaviMSatirbfhatya ekaviMSo vE svargo loko bfhatI svargo lokastadeza
svargaM lokamaBisampadyata ekaviMSaM ca stomaM bfhatIM ca candaH


10.5.5.[1]

kuSrirha vAjaSravaso'gniM cikye  taM hovAca suSruvAH kOzyo gOtama
yadagnimacEzIH prAYcamenamacEzIH
pratyaYcamenamacEzIrnyaYcamenamacEzIruttAnamenamacEzIH



10.5.5.[2]

yadyahEnaM prAYcamacEzIH yaTA parAca AsInAya
pfzWato'nnAdyamupAharettAdfktanna te haviH pratigrahIzyati



10.5.5.[3]

yadyu vA enaM pratyaYcamacEzIH  kasmAdasya tarhi paScAtpucamakArzIH



10.5.5.[4]

yadyu vA enaM nyaYcamacEzIH  yaTA nIcaH SayAnasya pfzWe'nnAdyam
pratizWApayettAdfktannEva te haviH pratigrahIsyati



10.5.5.[5]

yadyu vA enamuttAnamacEzIH  na vA uttAnaM vayaH svargaM lokamaBivahati na tvA
svargaM lokamaBivakzyatyasvargya u te BavizyatIti



10.5.5.[6]

sa hovAca  prAYcamenamacEzaM pratyaYcamenamacEzaM
nyaYcamenamacEzamuttAnamenamacEzaM sarvA anu diSa enamacEzamiti



10.5.5.[7]

sa yatprAYcaM puruzamupadaDAti  prAcyO srucO tatprANcIyate'Ta yatpratyaYcaM
kUrmamupadaDAti pratyaYci paSuSIrzARi tatpratyaNcIyate'Ta yannyaYcaM
kUrmamupadaDAti nyaYci paSuSIrzARi nIcIrizwakAstannyaNcIyate'Ta yaduttAnam
puruzamupadaDAtyuttAne srucA uttAnamulUKalamuttAnAmuKAM
taduttAnaScIyate'Ta yatsarvA anu diSaH parisarpamizwakA upadaDAti
tatsarvataScIyate



10.5.5.[8]

aTa ha kozA DAvayantaH  nirUQaSirasamagnimupADAvayAM cakrustezAM hEka
uvAca SrIrvE SiraH Sriyamasya nirOhItsarvajyAniM jyAsyata iti sa ha taTEvAsa



10.5.5.[9]

aTa hEka uvAca  prARA vE SiraH prARAnasya nirOhItkzipre'muM lokamezyatIti sa u
ha taTEvAsa



10.5.5.[10]

UrDvo vA eza etaccIyate  yaddarBastambo logezwakAH puzkaraparRaM
rukmapuruzO srucO svayamAtfRA dUrvezwakA dviyajU retaHsicO viSvajyotirftavye
azAQA kUrmo'Ta hAsyEtadeva pratyakzatamAM Siro yaScite'gnirniDIyate tasmAnna
nirUhet



10.6.1.[1]

aTa hEte'ruRe  OpaveSO samAjagmuH satyayajYaH pOluzirmahASAlo jAbAlo buqila
ASvatarASvirindradyumno BAllaveyo janaH SArkarAkzyaste ha vESvAnare samAsata
tezAM ha vESvAnare na samiyAya



10.6.1.[2]

te hocuH  aSvapatirvA ayaM kEkeyaH samprati vESvAnaraM veda taM gacAmeti te
hASvapatiM kEkeyamAjagmusteByo ha pfTagAvasaTAnpfTagapacitIH
pfTakzAhasrAntsomAnprovAca te ha prAtarasaMvidAnA eva samitprARayaH
praticakramira upa tvAyAmeti



10.6.1.[3]

sa hovAca  yannu Bagavanto'nUcAnA anUcAnaputrAH kimidamiti te hocurvESvAnaraM
ha BagavAntsamprati veda taM no brUhIti sa hovAca samprati Kalu nvA ahaM
vESvAnaraM vedAByADatta samiDa upetA sTeti



10.6.1.[4]

sa hovAcAruRamOpaveSiM  gOtama kaM tvaM vESvAnaraM vetTeti pfTivImeva
rAjanniti hovAcomiti hovAcEza vE vESvAnara etaM hi vE tvaM pratizWAM
vESvAnaraM vetTa tasmAttvaM pratizWitaH prajayA paSuBirasi yo vA etam
pratizWAM vESvAnaraM vedApa punarmftyuh+ jayati sarvamAyureti pAdO tvA etO
vESvAnarasya pAdO te'mlAsyatAM yadi ha nAgamizya iti pAdO te'viditAvaBavizyatAM
yadi ha nAgamizya iti vA


10.6.1.[5]

aTa hovAca satyayajYaM pOluzim  prAcInayogya kaM tvaM vESvAnaraM vetTetyapa
eva rAjanniti hovAcomiti hovAcEza vE rayirvESvAnara etaM hi vE tvaM rayiM
vESvAnaraM vetTa tasmAttvaM rayimAnpuzwimAnasi yo vA etaM rayiM vESvAnaraM
vedApa punarmftyuM jayati sarvamAyureti vastistvA eza vESvAnarasya
vastistvAhAsyadyadi ha nAgamizya iti vastiste'vidito'Bavizyadyadi ha nAgamizya iti
vA



10.6.1.[6]

aTa hovAca mahASAlaM jAbAlam  Opamanyava kaM tvaM vESvAnaraM
vetTetyAkASameva rAjanniti hovAcomiti hovAcEza vE bahulo vESvAnara etaM hi vE
tvaM bahulaM vESvAnaraM vetTa tasmAttvaM bahuH prajayA paSuBirasi yo vA etam
bahulaM vESvAnaraM vedApa punarmftyuM jayati sarvamAyuretyAtmA tvA eza
vESvAnarasyAtmA tvAhAsyadyadi ha nAgamizya ityAtmA te'vidito'Bavizyadyadi ha
nAgamizya iti vA



10.6.1.[7]

aTa hovAca buqilamASvatarASvim  vEyAGrapadya kaM tvaM vESvAnaraM vetTeti
vAyumeva rAjanniti hovAcomiti hovAcEza vE pfTagvartmA vESvAnara etaM hi vE
tvaM pfTagvartmAnaM vESvAnaraM vetTa tasmAttvAM pfTagraTaSreRayo'nuyAnti yo
vA etaM pfTagvartmAnaM vESvAnaraM vedApa punarmftyuM jayati sarvamAyureti
prARastvA eza vESvAnarasya prARastvAhAsyadyadi ha nAgamizya iti
prARaste'vidito'Bavizyadyadi ha nAgamizya iti vA



10.6.1.[8]

aTa hovAcendradyumnaM BAllaveyam  vEyAGrapadya kaM tvaM vESvAnaraM
vetTetyAdityameva rAjanniti hovAcomiti hovAcEza vE sutatejA vESvAnara etaM hi vE
tvaM sutatejasaM vESvAnaraM vetTa tasmAttavEza suto'dyamAnaH
pacyamAno'kzIyamARo gfhezu tizWati yo vA etaM sutatejasaM vESvAnaraM vedApa
punarmftyuM jayati sarvamAyureti cakzustvA etadvESvAnarasya cakzustvAhAsyadyadi
ha nAgamizya iti cakzuste'viditamaBavizyadyadi ha nAgamizya iti vA



10.6.1.[9]

aTa hovAca janaM SArkarAkzyam  sAyavasa kaM tvaM vESvAnaraM vetTeti divameva
rAjanniti hovAcomiti hovAcEza vA atizWA vESvAnara etaM hi vE tvamatizWAM
vESvAnaraM vetTa tasmAttvaM samAnAnatitizWasi yo vA etamatizWAM vESvAnaraM
vedApa punarmftyuM jayati sarvamAyureti mUrDA tvA eza vESvAnarasya mUrDA
tvAhAsyadyadi ha nAgamizya iti mUrDA te'vidito'Bavizyadyadi ha nAgamizya iti vA


10.6.1.[10]

tAnhovAca  ete vE yUyaM pfTagvESvAnarAnvidvAMsaH pfTagannamaGasta
prAdeSamAtramiva ha vE devAH suviditA aBisampannAstaTA tu va enAnvakzyAmi
yaTA prAdeSamAtramevABisampAdayizyAmIti



10.6.1.[11]

sa hovAca  mUrDAnamupadiSanneza vA atizWA vESvAnara iti cakzuzI
upadiSannuvAcEza vE sutatejA vESvAnara iti nAsike upadiSannuvAcEza vE
pfTagvartmA vESvAnara iti muKyamAkASamupadiSannuvAcEza vE bahulo
vESvAnara iti muKyA apa upadiSannuvAcEza vE rayirvESvAnaro iti
cubukamupadiSannuvAcEza vE pratizWA vESvAnara iti sa ezo'gnirvESvAnaro
yatpuruzaH sa yo hEtamevamagniM vESvAnaraM puruzaviDaM puruze'ntaH
pratizWitaM vedApa punarmftyuM jayati sarvamAyureti na hAsya bruvARaM cana
vESvAnaro hinasti



10.6.2.[1]

dvayaM vA idamattA cEvAdyaM ca  tadyadoBayaM samAgacatyattEvAKyAyate nAdyam



10.6.2.[2]

sa vE yaH so'ttAgnireva saH  tasminyatkiM cAByAdaDatyAhitaya evAsya tA Ahitayo ha
vE tA Ahutaya ityAcakzate paro'kzaM paro'kzakAmA hi devAH



10.6.2.[3]

Adityo vA attA  tasya candramA evAhitayaScandramasaM hyAditya
AdaDatItyaDidevatam



10.6.2.[4]

aTADyAtmam  prARo vA attA tasyAnnamevAhitayo'nnaM hi prARa AdaDatIti nvagneH



10.6.2.[5]

aTArkasya  agnirvA arkastasyAhutaya eva kamAhutayo hyagnaye kam



10.6.2.[6]

Adityo vA arkaH  tasya candramA eva kaM candramA hyAdityAya kamityaDidevatam



10.6.2.[7]

aTADyAtmam  prARo vA arkastasyAnnameva kamannaM hi prARAya kamiti
nvevArkasya



10.6.2.[8]

aTokTasya  agnirvA uktasyAhutaya eva TamAhutiBirhyagniruttizWati



10.6.2.[9]

Adityo vA uk tasya candramA eva TaM candramasA hyAditya uttizWatItyaDidevatam



10.6.2.[10]

aTADyAtmam  prARo vA uktasyAnnameva Tamannena hi prARa uttizWatIti
nvevokTasya sa ezo'gniviDo'rkaviDa ukTaviDo yatpuruzaH sa yo
hEtamevamagniviDamarkaviDamukTaviDaM puruzamupAste viduzo
hEvAsyEvaM BrAtfvyo mlAyati



10.6.2.[11]

prARena vA agnirdIpyate  agninA vAyurvAyunAditya Adityena candramAScandramasA
nakzatrARi nakzatrErvidyudetAvatI vE dIptirasmiMSca loke'muzmiMSca sarvA hEtAM
dIptiM dIpyate'smiMSca loke'muzmiMSca ya evaM veda



10.6.3.[1]

satyaM brahmetyupAsIta  aTa Kalu kratumayo'yaM puruzaH sa
yAvatkraturayamasmAllokAtprEtyevaMkraturhAmuM lokaM pretyABisamBavati



10.6.3.[2]

sa AtmAnamupAsIta  manomayaM prARaSarIraM BArUpamAkASAtmAnaM
kAmarUpiRam
manojavasaM satyasaMkalpaM satyaDftiM sarvaganDaM sarvarasaM sarvA anu diSaH
praBUtaM sarvamidamaByAptamavAkkamanAdaraM yaTA vrIhirvA yavo vA SyAmAko
vA SyAmAkataRqulo vEvamayamantarAtmanpuruzo hiraRmayo yaTA
jyotiraDUmamevaM jyAyAndivo jyAyAnAkASAjjyAyAnasyE pfTivyE jyAyAntsarveByo
BUteByaH sa prARasyAtmEza ma AtmEtamita AtmAnaM pretyABisamBavizyAmIti
yasya syAdadDA na vicikitsAstIti ha smAha SARqilya evametaditi



10.6.4.[1]

uzA vA aSvasya meDyasya SiraH  sUryaScakzurvAtaH prARo vyAttamagnirvESvAnaraH
saMvatsara AtmASvasya meDyasya dyOzpfzWamantarikzamudaraM pfTivI
pAjasyaM diSaH pArSve avAntaradiSaH parSava ftavo'NgAni mAsAScArDamAsASca
parvARyahorAtrARi pratizWA nakzatrARyasTIni naBo mAMsAnyUvaDyaM sikatAH
sinDavo gudA yakfcca klomAnaSca parvatA ozaDayaSca vanaspatayaSca
lomAnyudyanpUrvArDo nimlocanjaGanArDo yadvijfmBate tadvidyotate
yadviDUnute tatstanayati yanmehati tadvarzati vAgevAsya vAgaharvA aSvam
purastAnmahimAnvajAyata tasya pUrve samudre yonIrAtrirenam
paScAnmahimAnvajAyata tasyApare samudre yoniretO vA aSvaM mahimAnAvaBitaH
sambaBUvaturhayo BUtvA devAnavahadvAjI ganDarvAnarvAsurAnaSvo
manuzyAntsamudra evAsya banDuH samudro yoniH



10.6.5.[1]

nEveha kiM canAgra AsIt  mftyunEvedamAvftamAsIdaSanAyayASanAyA hi
mftyustanmano'kurutAtmanvI syAmiti so'rcannacarattasyArcata Apo'jAyantArcate vE
me kamaBUditi tadevArkyasyArkatvaM kaM ha vA asmE Bavati ya
evametadarkyasyArkatvaM veda



10.6.5.[2]

Apo vA arkaH  tadyadapAM Sara AsIttatsamahanyata sA
pfTivyaBavattasyAmaSrAmyattasya SrAntasya taptasya tejo raso niravartatAgniH



10.6.5.[3]

sa treDAtmAnaM vyakuruta  AdityaM tftIyaM vAyuM tftIyaM sa eza
prARastreDAvihitastasya prAcI dikSiro'sO cAsO cermAvaTAsya pratIcI dikpucamasO
cAsO ca sakTyO dakziRA codIcI ca pArSve
dyOzpfzWamantarikzamudaramiyamuraH sa ezo'psu pratizWito yatra kva cEti
tadeva pratitizWatyevaM vidvAn



10.6.5.[4]

so'kAmayata  dvitIyo ma AtmA jAyeteti sa manasA vAcaM miTunaM
samaBavadaSanAyAM mftyustadyadreta AsItsa saMvatsaro'Bavanna ha purA tataH
saMvatsara Asa tametAvantaM kAlamabiBaryAvAntsaMvatsarastametAvataH kAlasya
parastAdasfjata taM jAtamaBivyAdadAtsa BARakarotsEva vAgaBavat


10.6.5.[5]

sa Ekzata  yadi vA imamaBimaMsye kanIyo'nnaM karizya iti sa tayA vAcA
tenAtmanedaM sarvamasfjata yadidaM kiM carco yajUMzi sAmAni candAMsi
yajYAnprajAM paSUntsa yadyadevAsfjata tattadattumaDriyata sarvaM vA attIti
tadaditeradititvaM sarvasyAttA Bavati sarvamasyAnnaM Bavati ya
evametadaditeradititvaM veda



10.6.5.[6]

so'kAmayata  BUyasA yajYena BUyo yajeyeti so'SrAmyatsa tapo'tapyata tasya SrAntasya
taptasya yaSo vIryamudakrAmatprARA vE yaSo vIryaM tatprARezUtkrAntezu SarIraM
SvayitumaDriyata tasya SarIra eva mana AsIt



10.6.5.[7]

so'kAmayata  meDyaM ma idaM syAdAtmanvyanena syAmiti tato'SvaH
samaBavadyadaSvattanmeDyamaBUditi tadevASvameDasyASvameDatvameza ha
vA aSvameDaM veda ya enamevaM veda



10.6.5.[8]

tamanavaruDyevAmanyata  taM saMvatsarasya parastAdAtmana AlaBata
paSUndevatAByaH pratyOhattasamtsarvadevatyaM prokzitaM prAjApatyamAlaBanta
eza vA aSvameDo ya eza tapati tasya saMvatsara AtmAyamagnirarkastasyeme lokA
AtmAnastAvetAvarkAmeDO so punarekEva devatA Bavati mftyurevApa punarmftyuM
jayati nEnaM mftyurApnoti mftyurasyAtmA Bavati sarvamAyuretyetAsAM
devatAnAmeko Bavati ya evaM veda



10.6.5.[9]

aTa vaMSaH  samAnamA sAMjIvIputrAtsAMjIvIputro
mARqUkAyanermARqUkAyanirmARqavyAnmARqavyaH kOtsAtkOtso
mAhitTermAhitTirvAmakakzAyaRAdvAmakakzAyaRo vAtsyAdvAtsyaH
SARqilyAcARqilyaH
kuSreH kuSriryajYavacaso rAjastambAyanAdyajYavacA
rAjastambAyanasturAtkAvazeyAtturaH kAvazeyaH prajApateH prajApatirbrahmaRo
brahma svayamBu brahmaRe namaH

11.1.1.[1]

saMvatsaro vE yajYaH prajApatiH  tasyEtaddvAraM yadamAvAsyA candramA eva
dvArapiDAnaH



11.1.1.[2]

sa yo'mAvAsyAyAmagnI ADatte  yaTA vivftAyAM dvAri dvArA puraM prapadyeta sa tata
eva svargaM lokamiyAdevaM tadyo'mAvAsyAyAmADatte



11.1.1.[3]

aTa yo nakzatra ADatte  yaTApihitAyAM dvAryadvArA puraM prapitsetsa jihmaH
puraH syAdevaM tadyo nakzatra ADatte tasmAnna nakzatra AdaDIta



11.1.1.[4]

yadaharevEzaH  na purastAnna paScAddfSyeta tadaharupavasettarhi hyeza imaM
lokamAgacati tasminniha vasati



11.1.1.[5]

sarve devA vasanti  sarvARi BUtAni sarvA devatAH sarva ftavaH sarve stomAH sarvARi
pfzWAni sarvARi candAMsi



11.1.1.[6]

sarvezu ha vA asya devezu  sarvezu BUtezu sarvAsu devatAsu sarvezvftuzu
sarvezu stomezu sarvezu pfzWezu sarvezu candaHsvagnI AhitO Bavato
yo'mAvAsyAyAmADatte tasmAdamAvAsyAyAmevAgnI AdaDIta



11.1.1.[7]

yo'sO vESAKasyAmAvAsyA tasyAmAdaDIta sA rohiRyA sampadyata AtmA vE prajA
paSavo rohiRyAtmanyevEtatprajAyAM paSuzu pratitizWatyamAvAsyA vA
agnyADeyarUpaM tasmAdamAvAsyAyAmevAgnI AdaDIta
pOrRamAsyAmanvAraBetAmAvAsyAyAM dIkzeta



11.1.2.[1]

Gnanti vA etadyajYam  yadenaM tanvate yannveva rAjAnamaBizuRvani[ tattaM
Gnanti yatpaSuM saMjYapayanti viSAsati tattaM GnantyulUKalamusalAByAM
dfzadupalAByAM haviryajYaM Gnanti



11.1.2.[2]

taM hatvA yajYam  agnAveva yonO reto BUtaM siYcatyagnirvE yoniryajYasya sa tataH
prajAyate taddaSa tA AhutIH sampAdayedyAByo vazawkriyate



11.1.2.[3]

ayaM vE yajYo yo'yaM pavate  so'yameka ivEva pavate so'yaM puruze'ntaH pravizwo
daSaDAvihitaH sa evaM kxptEH prAREragneryoneraDijAyate sEzA daSAkzarA virAw
sEzA sampatsa yajYaH



11.1.2.[4]

aTo api nava syuH  tannyUnAM virAjaM karoti prajananAya nyUnAdvA imAH prajAH
prajAyante sEzA sampatsa yajYaH



11.1.2.[5]

aTo apyekAtiriktA syAt  sA prajApatimaByatiricyate sEzA sampatsa yajYaH



11.1.2.[6]

aTo api dve atirikte syAtAm  dvandvaM vE miTunaM prajananam
miTunamevEtatprajananaM kriyate sEzA sampatsa yajYaH



11.1.2.[7]

aTo api tisro'tiriktA syuH  dvandvamaha miTunaM prajananamaTa yajjAyate
tattftIyaM sEzA sampatsa yajYaH


11.1.2.[8]

aTo api catasro'tiriktAH syuH  tadyaTEkEvaM catasrastrayo vA ime lokAstadimAneva
lokAMstisfBirApnoti prajApatirvA atImAMlokAMScaturTastatprajApatimeva
caturTyApnoti sEzA sampatsa yajYaH



11.1.2.[9]

sa yaddvAByAmUnaM tadUnaM  so'yajYo yatpaYcaBiratiriktaM tadatiriktaM so'yajYaH
sEzEva daSatyaDi sampadezA viMSatyAmezA sahasrAt



11.1.2.[10]

AjiM vA ete DAvanti  ye darSapUrRamAsAByAM yajante sa vE paYcadaSa varzARi yajeta
tezAM paYcadaSAnAM varzARAM trIRi ca SatAni zazwiSca pOrRamAsyaScAmAvAsyASca
trIRi ca vE SatAni zazwiSca saMvatsarasya rAtrayastadrAtrIrApnoti



11.1.2.[11]

aTAparARi paYcadaSEva varzARi yajeta  tezAM paYcadaSAnAM varzARAM trIRi cEva
SatAni zazwiSca pOrRamAsyaScAmAvAsyASca trIRi ca vE SatAni zazwiSca
saMvatsarasyAhAni tadahAnyApnoti  tadveva saMvatsaramApnoti



11.1.2.[12]

martyA ha vA agre devA AsuH  sa yadEva te saMvatsaramApuraTAmftA AsuH sarvaM vE
saMvatsaraH sarvaM vA akzayyameteno hAsyAkzayyaM sukftaM Bavatyakzayyo lokaH



11.1.2.[13]

sa AjisftAmekaH  ya evaM vidvAMstriMSataM varzARi yajate tasmAdu triMSatameva
varzARi yajeta yadyu dAkzAyaRayajYI syAdaTo api paYcadaSEva varzARi yajetAtra
hyeva sA sampatsampadyate dve hi pOrRamAsyO yajate dve amAvAsye atro eva Kalu
sA sampadBavati



11.1.3.[1]

pOrRamAsenezwvA  indrAya vimfDe'nunirvapati tena yaTezwyEvaM yajata
AmAvAsyenezwvAdityE carumanunirvapati tena yaTezwyEvaM yajate


11.1.3.[2]

sa yatpOrRamAsenezwvA  indrAya vimfDe'nunirvapatIndro vE yajYasya
devatATEdagnIzomIyaM pOrRamAsaM havirBavati tatra nendrAya tveti kiM cana
kriyata eteno hAsyEtatsendraM havirBavatyetena sendro yajYo'Ta yadvimfDe tveti
sarvA u hi mfDo nAzwrAH pOrRamAsena hanti



11.1.3.[3]

aTa yadAmAvAsyenezwvA  adityE carumanunirvapatyeza vE somo rAjA
devAnAmannaM yaccandramAH sa yatrEza etAM rAtriM na purastAnna paScAddadfSe
tenEtadanadDeva havirBavati tenApratizWitamiyaM vE pfTivyaditiH seyamadDA
seyaM pratizWitEteno hAsyEtadadDeva havirBavatyetena pratizWitametannu
tadyasmAdanunirvapatyaTa yasmAnnAnunirvapet



11.1.3.[4]

sa yatpOrRamAsenezwvA  indrAya vimfDe'nunirvapati sendro me yajYo'saditi sarvo
vE yajYa indrasyEva sa yatsarvo yajYa indrasyEvEteno hAsyetatsendraM
havirBavatyetena sendro yajYaH



11.1.3.[5]

aTa yadAmAvAsyenezwvA  adityE carumanunirvapatyAmAvAsyaM vA anunirvApyam
pOrRamAsena vA indro vftramahaMstasmA etadvftraM jaGnuze devA
etadDaviranuniravapanyadAmAvAsyaM kimanunirvApye'nunirvapediti
tasannnAnunirvapet



11.1.3.[6]

sa yatpOrRamAsenezwvA
aTAnyadDaviranunirvapatyAmAvAsyenezwvATAnyadDaviranunirvapati dvizantaM
ha sa BrAtfvyaM pratyucrayate'Ta yaH pOrRamAsIM yajata
AmAvAsyenAmAvAsyAmasapatnA hEvAsyAnupabADA SrIrBavati



11.1.3.[7]

pOrRamAsena vE devAH  pOrRamAsIM yajamAnA AmAvAsyenAmAvAsyAM kzipra eva
pApmAnamapAGnata kzipre prAjAyanta sa yo hEvaM vidvAnpOrRamAsenEva
pOrRamAsIM yajata AmAvAsyenAmAvAsyAM kzipra eva pApmAnamapahate kzipre
prajAyate sa yadyanunirvapeddadyAddakziRAM nAdakziRaM haviH syAditi
hyAhurdarSapUrRamAsayorhyevEzA dakziRA yadanvAhArya iti
nvanunirvApyasyATAByuditasya


11.1.4.[1]

tadDEke dfzwvopavasanti  Svo nodetetyaBrasya vA hetoranirjYAya
vATotopavasantyaTEnamutAByudeti sa yadyagfhItaM haviraByudiyAtprajYAtameva
tadezEva vratacaryA yatpUrvedyurdugDaM daDi havirAtaYcanaM tatkurvanti
pratipramuYcanti vatsAMstAnpunarapAkurvanti



11.1.4.[2]

tAnaparAhRe parRaSAKayApAkaroti  tadyaTEvAdaH prajYAtamAmAvAsyaM
havirevameva
tadyadyu vratacaryAM vA nodASaMseta gfhItaM vA haviraByudiyAditaraTo tarhi
kuryAdetAneva taRqulAntsuPalIkftAnkftvA sa ye'RIyAMsastAnagnaye dAtre'zwAkapAlam
puroqASaM Srapayati



11.1.4.[3]

aTa yatpUrvedyuH  dugDaM daDi tadindrAya pradAtre'Ta tadAnIMdugDe vizRave
SipivizwAyEtAMstaRqulAYcUte caruM Srapayati caruru hyeva sa yatra kva ca
taRqulAnAvapanti



11.1.4.[4]

tadyadevaM Bavati  eza vE somo rAjA devAnAmannaM
yaccandramAstametadupEtsIttamapArAtsIttamasmA agnirdAtA dadAtIndraH pradAtA
prayacati tamasmA indrAgnI yajYaM dattastenendrAgniByAM dattena yajYena
yajate'Ta yadvizRave SipivizwAyeti yajYo vE vizRuraTa yacipivizwAyeti
yamupEtsIttamapArAtsIttacipitamiva yajYasya Bavati tasmAcipivizwAyeti tatro
yacaknuyAttaddadyAnnAdakziRaM haviH syAditi hyAhuraTa yadEva
nodiyAdaTopavaset



11.1.5.[1]

adyAmAvAsyeti manyamAna upavasati  aTEza paScAddadfSe sa hEza divyaH SvA sa
yajamAnasya paSUnaByavekzate tadapaSavyaM syAdaprAyaScittikfta etasmAdu
hEtadBIzAvacandramasAditi



11.1.5.[2]

cAyAmupasarpanti  eteno hEtadupatapadAcakzate Svalucitamityetamu
hEvEtadAcakzate



11.1.5.[3]
SaSaScAndramasa iti  candramA vE somo devAnAmannaM tam
pOrRamAsyAmaBizuRvanti so'parapakze'pa ozaDIH praviSati paSavo vA apa
ozaDIradanti tadenametAM rAtrIM paSuByaH saMnayati



11.1.5.[4]

so'dyAmAvAsyeti manyamAna upavasati  aTEza paScAddadfSe tadyajamAno
yajYapaTAdeti tadAhuH kaTaM kuryAditvA yajYapaTAdyajetA3 na yajetA3 iti yajeta
hEva na hyanyadapakramaRaM Bavati SvaH Sva evEza jyAyAnudeti sa
AmAvAsyaviDenEvezwvATezwimanunirvapati tadaharvEva Svo vA



11.1.5.[5]

tasya trIRi havIMzi Bavanti  agnaye paTikfte'zwAkapAlaM puroqASamindrAya
vftraGna ekAdaSakapAlamagnaye vESvAnarAya dvAdaSakapAlaM puroqASam



11.1.5.[6]

sa yadagnaye paTikfte nirvapati  agnirvE paTaH kartA sa yasmAdevAdo yajamAno
yajYapaTAdeti tamenamagniH panTAnamApAdayati



11.1.5.[7]

aTa yadindrAya vftraGne  pApmA vE vftro yo BUtervArayitvA tizWati
kalyARAtkarmaRaH sADostametadindreREva vftraGnA pApmAnaM vftraM hanti
tasmAdindrAya vftraGne



11.1.5.[8]

aTa yadagnaye vESvAnarAya  dvAdaSakapAlaM puroqASaM nirvapati yatra vA indro
vftramahaMstamagninA vESvAnareRa samadahattadasya sarvaM pApmAnaM
samadahattaTo evEza etadindreREva vftraGnA pApmAnaM vftraM hatvA tamagninA
vESvAnareRa saMdahati tadasya sarvaM pApmAnaM saMdahati sa yo hEvaM
vidvAnetayezwyA yajate na hAsyAlpaScana pApmA pariSizyate



11.1.5.[9]

tasyE saptadaSa sAmiDenyo Bavanti  upAMSu devatA yajati yAH kAmayate tA
yAjyAnuvAkyAH karotyevamAjyaBAgAvevaM saMyAjye



11.1.5.[10]
tisfDanvaM dakziRAM dadAti  DanvanA vE SvAnaM bADante tadetamevEtadbADate
yattisfDanvaM dakziRAM dadAti



11.1.5.[11]

daRqaM dakziRAM dadAti  daRqena vE SvAnaM bADante tadetamevEtadbADate
yaddaRqaM dakziRAM dadAtyezA nvAdizwA dakziRA dadyAttvevAsyAmapyanyadyA itarA
dakziRAstAsAM yatsampadyeta sA hEzA paSavyezwistayApyanaByuddfzwo yajetEva



11.1.6.[1]

Apo ha vA idamagre salilamevAsa  tA akAmayanta kaTaM nu prajAyemahIti tA
aSrAmyaMstAstapo'tapyanta tAsu tapastapyamAnAsu hiraRmayamARqaM sambaBUvAjAto
ha tarhi saMvatsara Asa tadidaM hiraRmayamARqaM yAvatsaMvatsarasya velA
tAvatparyaplavata



11.1.6.[2]

tataH saMvatsare puruzaH samaBavat  sa prajApatistasmAdu saMvatsara eva strI vA
gOrvA vaqabA vA vijAyate saMvatsare hi prajApatirajAyata sa idaM hiraRmayamARqaM
vyarujannAha tarhi kA cana pratizWAsa tadenamidameva hiraRmayamARqaM
yAvatsaMvatsarasya velAsIttAvadbiBratparyaplavata



11.1.6.[3]

sa saMvatsare vyAjihIrzat  sa BUriti vyAharatseyaM pfTivyaBavadBuva iti
taditamantarikzamaBavatsvariti sAsO dyOraBavattasmAdu saMvatsara eva kumAro
vyAjihIrzati saMvatsare hi prajApatirvyAharat



11.1.6.[4]

sa vA ekAkzaradvyakzarARyeva  praTamaM
vadanprajApatiravadattasmAdekAkzaradvyakzarARyeva praTamaM vadankumAro
vadati



11.1.6.[5]

tAni vA !etAni  paYcAkzarARi tAnpaYcartUnakuruta ta ime paYcartavaH sa
evamimAMlokAnjAtAntsaMvatsare prajApatiraByudatizWattasmAdu saMvatsara eva
kumAra uttizWAsati saMvatsare hi prajApatirudatizWat


11.1.6.[6]

sa sahasrAyurjajYe  sa yaTA nadyE pAraM parApaSyedevaM svasyAyuzaH pAram
parAcaKyO



11.1.6.[7]

so'rcaYcrAmyaMScacAra prajAkAmaH  sa Atmanyeva prajAtimaDatta sa AsyenEva
devAnasfjata te devA divamaBipadyAsfjyanta taddevAnAM devatvaM
yaddivamaBipadyAsfjyanta tasmE sasfjAnAya divevAsa tadveva devAnAM devatvaM
yadasmE sasfjAnAya divevAsa



11.1.6.[8]

aTa yo'yamavANprARaH  tenAsurAnasfjata ta imAmeva pfTivImaBipadyAsfjyanta
tasmE sasfjAnAya tama ivAsa



11.1.6.[9]

so'vet  pApmAnaM vA asfkzi yasmE me sasfjAnAya tama ivABUditi tAMstata eva
pApmanAviDyatte tata eva parABavaMstasmAdAhurnEtadasti yaddEvAsuraM
yadidamanvAKyAne tvadudyata itihAse tvattato hyeva tAnprajApatiH
pApmanAviDyatte tata eva parABavanniti



11.1.6.[10]

tasmAdetadfziRAByanUktam  na tvaM yuyutse katamaccanAharna te'mitro
maGavankaScanAsti  mAyetsA te yAni yudDAnyAhurnAdya SatruM na nu purA yuyutsa
iti



11.1.6.[11]

sa yadasmE devAntsasfjAnAya  divevAsa tadaharakurutATa yadasmA asurAntsasfjAnAya
tama ivAsa tAM rAtrimakuruta te ahorAtre



11.1.6.[12]

sa Ekzata prajApatiH  sarvaM vA atsArizaM ya imA devatA asfkzIti sa
saMvatsaro'BavatsaMvatsaro ha vE nAmEtadyatsaMvatsara iti sa yo
hEvametatsaMvatsarasya saMvatsaratvaM veda yo hEnaM pApmA mAyayA tsarati na
hEnaM so'BiBavatyaTa yamaBicaratyaBi hEvEnaM Bavati ya
evametatsaMvatsarasya saMvatsaratvaM veda


11.1.6.[13]

sa Ekzata prajApatiH  imaM vA AtmanaH pratimAmasfkzi yatsaMvatsaramiti
tasmAdAhuH prajApatiH saMvatsara ityAtmano hyetaM pratimAmasfjata yadveva
caturakzaraH saMvatsaraSca!turakzaraH prajApatisteno hEvAsyEza pratimA



11.1.6.[14]

tA vA etAH  prajApateraDi devatA asfjyantAgnirindraH somaH paramezWI prAjApatyaH



11.1.6.[15]

tAH sahasrAyuzo jajYire  tA yaTA nadyE pAraM parApaSyedevaM svasyAyuzaH pAram
parAcaKyuH



11.1.6.[16]

tA arcantyaH SrAmyantyaSceruH  tata etaM paramezWI prAjApatyo
yajYamapaSyadyaddarSapUrRamAsO tAByAmayajata
tAByAmizwvAkAmayatAhamevedaM sarvaM syAmiti sa Apo'BavadApo vA idaM sarvaM tA
yatparame sTAne tizWanti yo hIhABiKanedapa evABivindetparamAdvA
etatsTAnAdvarzati yaddivastasmAtparamezWI nAma



11.1.6.[17]

sa paramezWI prajApatiM pitaramabravIt  kAmapraM vA ahaM yajYamadarSaM tena
tvA yAjayAnIti taTeti tamayAjayatsa izwvAkAmayatAhamevedaM sarvaM syAmiti sa
prARo'BavatprARo vA idaM sarvamayaM vE prARo yo'yaM pavate sa prajApatistasya
dfzwiryadeva vedetTAdvAtIti yadvE kiM ca prARi sa prajApatiH sa yo hEvametAm
prajApaterdfzwiM vedAviriva hEva Bavati



11.1.6.[18]

sa prajApatirindraM putramabravIt  anena tvA kAmapreRa yajYena yAjayAni yena
mAmidaM paramezWyayIyajaditi taTeti tamayAjayatsa izwvAkAmayatAhamevedaM
sarvaM syAmiti sa vAgaBavadvAgvA idaM sarvaM tasmAdAhurindro vAgiti



11.1.6.[19]

sa indro'gnIzomO BrAtarAvabravIt  anena vAM kAmapreRa yajYena yAjayAni yena
mAmidaM pitA prajApatirayIyajaditi taTeti
tAvayAjayattAvizwvAkAmayetAmAvamevedaM sarvaM syAveti tayorannAda
evAnyataro'Bavadannamanyataro'nnAda evAgniraBavadannaM somo'nnAdaSca vA
idaM sarvamannaM ca



11.1.6.[20]

tA vA etAH  paYca devatA etena kAmapreRa yajYenAyajanta tA yatkAmA ayajanta sa
AByaH kAmaH samArDyata yatkAmo ha vA etena yajYena yajate so'smE kAmaH
samfDyate



11.1.6.[21]

ta izwvA prAcIM diSamapaSyan  tAM prAcImevAkurvata seyaM prAcyeva
diktasmAdimAH prajAH prAcyaH sarpanti prAcIM hyetAmakurvatopEnAmitaH
kurvImahIti tAmUrjamakurvatemAM KalUrjaM paSyemeti sAsO dyOraBavat



11.1.6.[22]

aTa dakziRAM diSamapaSyan  tAM dakziRAmevAkurvata seyaM dakziREva diktasmAdu
dakziRata eva dakziRA upatizWante dakziRato'ByavAjanti dakziRAM
hyetAmakurvatopEnAmitaH kurvImahIti taM lokamakurvatemaM Kalu lokam
paSyemeti tadidamantarikzamaBavadeza vE lokaH sA yaTA hEveyam
pratizWAvirasmiMloke pfTivyevamu hEvEzA pratizWAviramuzmiMloka
idamantarikzaM sa yadiha sannamuM lokaM na paSyati tasmAdAhuH paro'kzamasO
loka iti



11.1.6.[23]

aTa pratIcIM diSamapaSyan  tAmASAmakurvata tasmAdyatprANsftvA vindata etAmeva
tena diSametyASAM hyetAmakurvatopEnAmitaH kurvImahIti tAM SriyamakurvatemAM
Kalu SriyaM paSyemeti seyaM pfTivyaBavacrIrvA iyaM tasmAdyo'syE BUyizWaM
vindate sa eva SrezWo Bavati



11.1.6.[24]

aTodIcIM diSamapaSyan  tAmapo'kurvatopEnAmitaH kurvImahIti taM
Darmamakurvata Darmo vA ApastasmAdyademaM lokamApa Agacanti sarvamevedaM
yaTADarmaM BavatyaTa yadAvfzwirBavati balIyAneva tarhyabalIyasa Adatte
Darmo hyApaH



11.1.6.[25]

tA vA etAH  ekAdaSa devatAH paYca prayAjA dvAvAjyaBAgO svizwakfttrayo'nuyAjA


11.1.6.[26]

tA ekAdaSAhutayaH  etABirvA AhutiBirdevA ihAMlokAnajayannetA diSastaTo evEza
etABirAhutiBirimAMlokAnjayatyetA diSaH



11.1.6.[27]

catasro'vAntaradiSaH  ta eva catvAraH patnIsaMyAjA avAntaradiSo vE devAScaturBiH
patnIsaMyAjErajayannavAntaradiSa u evEza etErjayati



11.1.6.[28]

aTeqA  annAdyamevEtayA devA ajayaMstaTo evEza etayAnnAdyameva jayatyezA nu
devatrA darSapUrRamAsayoH sampat



11.1.6.[29]

aTADyAtmam  paYceme puruze prARA fte cakzurByAM ta eva paYca prayAjA
cakzuzI AjyaBAgO



11.1.6.[30]

ayamevAvANprARaH svizwakft  sa yattamaByarDa ivetarABya AhutiByo juhoti
tasmAdetasmAtprARAtsarve prARA bIBatsante'Ta yatsvizwakfte sarvezAM
havizAmavadyati tasmAdyatkiM cemAnprARAnApadyata etameva tatsarvaM samavEti



11.1.6.[31]

trIRi SiSnAni  ta eva trayo'nuyAjAH sa yo'yaM varzizWo'nuyAjastadidaM
varzizWamiva SiSnaM taM vA anavAnanyajedityAhustaTo hAsyEtadamfDram
BavatIti



11.1.6.[32]

sa vE sakfdavAnyAt  ekaM hyetasya parvATa yadaparvakaM syAtpratfRaM vEva
tizWellambeta vA tasmAdetaducca tizwati padyate ca tasmAtsakfdavAnyAt



11.1.6.[33]

dvO bAhU dvA UrU  ta eva catvAraH patnIsaMyAjAH pratizWAyameva prARa iqA yattAM
nAgnO juhoti yatsApradagDeva tasmAdayamanavatfRaH prARaH



11.1.6.[34]

asTyeva yAjyAnuvAkyAH  mAMsaM havistanmitaM cando yadyAjyAnuvAkyAstasmAdu
samAvantyevAsTIni medyataSca kfSyataSca BavantyaTa yadBUya iva ca havirgfhRAti
kanIya iva ca tasmAdu mAMsAnyeva medyato medyanti mAMsAni kfSyataH kfSyanti
tenEtena yajYena yAM kAmayate devatAM tAM yajati yasyE havirBavati



11.1.6.[35]

tA vA etAH  anapodDAryA Ahutayo Bavanti sa
yadDEtAsAmapodDaredyaTEkamaNgaM SfRIyAtprARaM vA nirhaRyAdevaM
tadanyAnyeva havIMzyupa cAhriyante'pa ca hriyante



11.1.6.[36]

tA vA etAH  zoqaSAhutayo Bavanti zoqaSakalo vE puruzaH puruzo
yajYastasmAtzoqaSAhutayo Bavanti



11.1.7.[1]

tadvA ado vratopAyana udyate  yadi nASnAti pitfdevatyo Bavati yadyu aSnAti
devAnatyaSnAtIti tadAraRyamaSnIyAditi tatra sTApayanti



11.1.7.[2]

sa yadi grAmyA ozaDIraSnAti  puroqASasya meDamaSnAti yadyAraRyA ozaDIraSnAti
barhizo meDamaSnAti yadi vAnaspatyamaSnAtIDmasya meDamaSnAti yadi payaH
pibati sAMnAyyasya cAjyasya ca meDamaSnAti yadyapaH pibati praRItAnAm
meDamaSnAti yadi nASnAti pitfdevatyo Bavati



11.1.7.[3]

tadAhuH  kimayanamiti svayaM hEvEte rAtrI agnihotraM juhuyAtsa yadDutvA prASnAti
tenApitfdevatyo BavatyAhutirvA ezA sa yadevEtAmAtmannAhutiM juhoti teno etezAm
meDAnAM nASnAti



11.1.7.[4]

ete ha vE rAtrI  sarvA rAtrayaH samavayanti yA ApUryamARapakzasya rAtrayastAH sarvAH
pOrRamAsIM samavayanti yA apakzIyamARapakzasya rAtrayastAH sarvA amAvAsyAM
samavayanti sa yo hEvaM vidvAntsvayamupavasaTe juhoti sarvadA hEvAsya svayaM
hutaM Bavati



11.1.8.[1]

devASca vA asurASca  uBaye prAjApatyAH paspfDire tato'surA atimAnenEva kasminnu
vayaM juhuyAmeti svezvevAsyezu juhvataSceruste'timAnenEva
parAbaBUvustasmAnnAtimanyeta parABavasya hEtanmuKaM yadatimAnaH



11.1.8.[2]

aTa devAH  anyo'nyasminneva juhvataScerusteByaH prajApatirAtmAnaM pradadO
yajYo hEzAmAsa yajYo hi devAnAmannaM



11.1.8.[3]

sa deveBya AtmAnaM pradAya  aTEtamAtmanaH pratimAmasfjata yadyajYaM
tasmAdAhuH prajApatiryajYa ityAtmano hyetaM pratimAmasfjata



11.1.8.[4]

sa etena yajYena  deveBya AtmAnaM nirakrIRIta sa yadvratamupEti yaTEva
tatprajApatirdeveBya AtmAnaM prAyacadevamevEza etaddeveBya AtmAnam
prayacati tasmAdu saMyata evEtAM rAtriM cicarizedyaTA havizA caredevaM havirhyeza
devAnAM Bavati



11.1.8.[5]

aTa yadyajYaM tanute  yajYenEvEtaddeveBya AtmAnaM nizkrIRIte yaTEva
tatprajApatirnirakrIRItEvamaTa yadDavirnirvapati havizEvEtadyajYaM nizkrIRAti
haviranuvAkyayAnuvAkyAmavadAnenAvadAnaM yAjyayA yAjyAM vazawkAreRa
vazawkAramAhutyA tasyAhutirevAnizkrItA Bavati



11.1.8.[6]

sa yaTAgrapraSIrRo vfkzaH  evamasyEza yajYo BavatyAhutimevAnvAhAryeRa
nizkrIRAti tadyadetadDInaM yajYasyAnvAharati tasmAdanvAhAryo nAmEvamu
hAsyEza sarva eva yajYo nizkrIto Bavatyeza ha vE yajamAnasyAmuzmiMloka AtmA
Bavati yadyajYa sa ha sarvatanUreva yajamAno'muzmiMloke samBavati ya evaM
vidvAnnizkrItyA yajate


11.2.1.[1]

trirha vE puruzo jAyate  etannveva mAtuScADi pituScAgre jAyate'Ta yaM yajYa
upanamati sa yadyajate taddvitIyaM jAyate'Ta yatra mriyate
yatrEnamagnAvaByAdaDati sa yattataH samBavati tattftIyaM jAyate tasmAttriH
puruzo jAyata ityAhuH



11.2.1.[2]

tA vA etAH  ekAdaSa sAmiDenIranvAha daSa vA ime puruze prARA AtmEkAdaSo
yasminnete prARAH pratizWitA etAvAnvE puruzastadenaM kftsnaM janayatyaTa
yadUrDvaM sAmiDenIByaH sA pratizWA tadenaM janayitvA pratizWApayati



11.2.1.[3]

nava prasavasya vyAhftayaH  navame puruze prARAstadenaM dvitIyaM
janayatyASrAvaRaM pratyASrAvaRaM sA pratizWATa yadevAdaH sfzwO janmodyate
tadenaM tftIyaM janayati patnIsaMyAjA eva tatra pratizWA



11.2.1.[4]

trirhi vE puruzo jAyate  evamevEnametadyajYAttrirjanayati tAsAmekAdaSAnAM triH
praTamAmanvAha triruttamAm



11.2.1.[5]

tAH paYcadaSa sAmiDenyaH  dvAvAGArO paYca prayAjA iqA trayo'nuyAjAH
sUktavAkaSca SamyorvAkaSca tAstrayodaSAhutayo'Ta yadevAdaH patnIsaMyAjezu
sampragfhRAti samizwayajuSca



11.2.1.[6]

tAH paYcadaSAhutayaH  tAsAM paYcadaSAnAmAhutInAmetA anuvAkyA etAH paYcadaSa
sAmiDenya etAsAmanuvAkyAnAmetA yAjyA ya evAtra mantro yo
nigadastadyAjyArUpameteno hAsyEtA Ahutayo'nuvAkyavatyo BavantyetABiH
sAmiDenIBiretABirAhutiBiretA anuvAkyA yAjyavatyaScAhutivatyaSca Bavanti



11.2.2.[1]

gAyatrImanuvAkyAmanvAha  tripadA vE gAyatrI traya ime lokA imAnevEtallokAndevAH
pratyazWApayan


11.2.2.[2]

aTa trizwuBA yajati  catuzpadA vE trizwupcatuzpAdAH paSavastatpaSUnevEtadezu
lokezu pratizWitezu devAH pratyazWApayan



11.2.2.[3]

dvyakzaro vazawkAraH  dvipAdvE puruzastatpuruzamevEtaddvipAdamezu paSuzu
pratizWitezu pratyazWApayan



11.2.2.[4]

so'yaM dvipAtpuruzaH  paSuzu pratizWita evamevEza etallokAnpratizWApayati
lokezu pratizWitezu paSUnpratizWApayati paSuzu pratizWitezvAtmAnam
pratizWApayatyevameza puruzaH paSuzu pratizWito ya evaM vidvAnyajate



11.2.2.[5]

aTa yadvazawkfte juhoti  eza vE vazawkAro ya eza tapati sa eza
mftyustadenamuparizwAnmftyoH saMskaroti tadenamato janayati sa etam
mftyumatimucyate yajYo vA asyAtmA Bavati tadyajYa eva
BUtvEtanmftyumatimucyata eteno hAsya sarve yajYakratava etaM mftyumatimuktAH



11.2.2.[6]

aTa yAmetAmAhutiM juhoti  ezA ha vA asyAhutiramuzmiMloka AtmA Bavati sa
yadEvaMvidasmAllokAtprEtyaTEnamezAhutiretasya pfzWe satyAhvayatyehyahaM vE
ta ihAtmAsmIti tadyadAhvayati tasmAdAhutirnAma



11.2.3.[1]

brahma vA idamagra AsIt  taddevAnasfjata taddevAntsfzwvEzu lokezu
vyArohayadasminneva loke'gniM vAyumantarikze divyeva sUryam



11.2.3.[2]

aTa ye'Ta UrDvA lokAH  tadyA ata UrDvA devatAstezu tA devatA vyArohayatsa yaTA
hEvema AvirlokA imASca devatA evamu hEva ta AvirlokAstASca devatA yezu tA devatA
vyArohayat



11.2.3.[3]

aTa brahmEva parArDamagacat  tatparArDaM gatvEkzata kaTaM
nvimAMlokAnpratyaveyAmiti taddvAByAmeva pratyavEdrUpeRa cEva nAmnA ca sa
yasya kasya ca nAmAsti tannAma yasyo api nAma nAsti yadveda rUpeRedaM rUpamiti
tadrUpametAvadvA idaM yAvadrUpaM cEva nAma ca



11.2.3.[4]

te hEte brahmaRo mahatI aBve  sa yo hEte brahmaRo mahatI aBve veda
mahadDEvABvaM Bavati



11.2.3.[5]

te hEte brahmaRo mahatI yakze  sa yo hEte brahmaRo mahatI yakze veda
mahadDEva yakzaM Bavati tayoranyatarajjyAyo rUpameva yadDyapi nAma
rUpameva tatsa yo hEtayorjyAyo veda jyAyAnha tasmAdBavati yasmAjjyAyAnbuBUzati



11.2.3.[6]

martyA ha vA agre devA AsuH  sa yadEva te brahmaRApuraTAmftA AsuH sa yaM manasa
AGArayati mano vE rUpaM manasA hi vededaM rUpamiti tena rUpamApnotyaTa yaM
vAca AGArayati vAgvE nAma vAcA hi nAma gfhRAti teno nAmApnotyetAvadvA idaM
sarvaM yAvadrUpaM cEva nAma ca tatsarvamApnoti sarvaM vA akzayyameteno
hAsyAkzayyaM sukftaM Bavatyakzayyo lokaH



11.2.3.[7]

tadvA ada AgneyyAmizwA udyate  yaTA tadfziByo yajYaH prArocata taM yaTAtanvata
tadyajYaM tanvAnAnfzInganDarvA upanizeduste ha sma saMnidaDatIdaM vA
atyarIricannidamUnamakranniti sa yadEzAM yajYaH saMtasTe'TEnAMstaddarSayAM
cakruridaM vA atyarIricatedamUnamakarteti



11.2.3.[8]

sa yadatirecayAM cakruH  yaTA girirevaM tadAsATa yadUnaM cakruryaTA SvaBrAH
pradarA evaM tadAsa



11.2.3.[9]

sa yatra SamyorAha  tadaBimfSati yajYa namaSca ta upa ca yajYasya Sive
saMtizWasva svizwe me saMtizWasveti sa yadatirecayati tannamaskAreRa
SamayatyaTa yadUnaM karotyupa ceti tena tadanyUnaM Bavati yajYasya Sive
saMtizWasveti yadvE yajYasyAnyUnAtiriktaM tacivaM tena taduBayaM Samayati svizwe
me saMtizWasveti yadvE yajYasyAnyUnAtiriktaM tatsvizwaM teno taduBayaM
Samayatyevamu hAsyEtena yajYenAnyUnAtiriktenEvezwaM Bavati ya evaM
vidvAnevamaBimfSati tasmAdevamevABimfSette ha te ganDarvA AsuH SUrpaM
yavamAnkfzirudvAlavAnDAnAntarvAn



11.2.4.[1]

eza vE pUrRamAH  ya eza tapatyaharaharhyevEza pUrRo'TEza eva darSo
yaccandramA dfdfSa iva hyezaH



11.2.4.[2]

aTo itaraTAhuH  eza eva pUrRamA yaccandramA etasya hyanu pUraRam
pOrRamAsItyAcakzate'TEza eva darSo ya eza tapati dadfSa iva hyezaH



11.2.4.[3]

iyameva pUrRamAH  pUrReva hIyamasAveva dyOrdarSo dadfSa iva hyasO dyOH



11.2.4.[4]

rAtrireva pUrRamAH  pUrReva hIyaM rAtrirahareva darSo dadfSa iva hIdamaharezA nu
devatrA darSapUrRamAsayormImAMsA



11.2.4.[5]

aTADyAtmam  udAna eva pUrRamA udAnena hyayaM puruzaH pUryata iva prARa eva
darSo dadfSa iva hyayaM prARastadetAvannAdaScAnnapradaSca darSapUrRamAsO



11.2.4.[6]

prARa evAnnAdaH  prARena hIdamannamadyata udAna evAnnaprada udAnena
hIdamannaM pradIyate sa yo hEtAvannAdaM cAnnapradaM ca darSapUrRamAsO
vedAnnAdo hEva Bavati pra hAsmA annAdyaM dIyate



11.2.4.[7]

mana eva pUrRamAH  pUrRamiva hIdaM mano vAgeva darSo dadfSa iva hIyaM
vAktadetAvaDyAtmaM pratyakzaM darSapUrRamAsO sa yadupavasaTe
vratopAyanIyamaSnAti tenEtAvaDyAtmaM pratyakzaM darSapUrRamAsO prIRAti
yajYena prAtardEvO



11.2.4.[8]

tadAhuH  yanna pUrRamAsAyeti havirgfhyate na darSAyeti havirgfhyate na
pUrRamAsAyAnubrUhi na darSAyAnubrUhi na pUrRamAsaM yaja na darSaM yajetyaTa
kenAsya darSapUrRamAsAvizwO Bavata iti sa yaM manasa AGArayati mano vE
pUrRamAstena pUrRamAsaM yajatyaTa yaM vAca AGArayati vAgvE darSasteno darSaM
yajatyeteno hAsya darSapUrnamAsAvizwO BavataH



11.2.4.[9]

tadDEke  carU nirvapanti pOrRamAsyAM sarasvate'mAvAsyAyAM sarasvatyA
etatpratyakzaM darSapUrRamAsO yajAmaha iti vadantastadu taTA na kuryAnmano vE
sarasvAnvAkzarasvatI sa yadevEtAvAGArAvAGArayati tadevAsya
darSapUrRamAsAvizwO BavatastasmAdetO carU na nirvapet



11.2.4.[10]

tadAhuH  AgUrtI vA eza Bavati yo darSapUrRamAsAByAM yajate pOrRamesena hIzwvA
vedAmAvAsyena yakzya ityAmAvAsyenezwvA veda punaH pOrRamAsena yakzya iti sa
AgUrtyevAmuM lokameti yadAmuM lokameti kaTamanAgUrtI BavatIti sa yadevEtA
uBayatrAGArAvAGArayati tadevAsya darSapUrRamAsO saMtizWete sa saMsTitayoreva
darSapUrRamAsayoraTAmuM lokameti taTAnAgUrtI Bavati



11.2.5.[1]

api ha vA etarhi  deveByo'SvameDamAlaBante tadAhuH prAkfto'SvameDa itItara
innUnaM sa tadvA eza evASvameDo yaccandramAH



11.2.5.[2]

tadAhuH  padepade'SvaSya meDyasyAhutiM juhvatIti sa yatsAyamprAtaragnihotraM
juhoti dve sAyamAhutI juhoti dve prAtastAScatasra AhutyaScatuzpAdvA aSvastadasya
padepada evAhutirhutA Bavati



11.2.5.[3]

tadAhuH  vivftte'SvasyezwiM nirvapatItyeza vE somo rAjA devAnAmannaM
yaccandramAH sa yatrEza etAM rAtriM na purastAnna paScAddadfSe tadimaM
lokamAgacati so'smiMloke vivartate


11.2.5.[4]

sa yadAmAvAsyena yajate  vivftta evAsyEtadizwiM nirvapatyaTa yatpOrRamAsena
yajate'SvameDamevEtadAlaBate tamAlaBya deveByaH prayacati saMvatsare vA
itaramaSvameDamAlaBanta eza vE mAsaH pariplavamAnaH saMvatsaraM karoti
tadasya saMvatsare saMvatsara evASvameDa AlabDo Bavati



11.2.5.[5]

taM vA etam  mAsimAsyevASvameDamAlaBante sa yo hEvaM vidvAnagnihotraM ca
juhoti darSapUrRamAsAByAM ca yajate mAsimAsi hEvAsyASvameDenezwam
Bavatyetadu hAsyAgnihotraM ca darSapUrRamAsO cASvameDamaBisampadyete



11.2.6.[1]

Siro ha vA etadyajYasya yatpraRItAH  sa yatpraRItAH praRayati Sira evEtadyajYasya
saMskaroti sa vidyAcira eva ma etatsaMskriyata iti



11.2.6.[2]

prARa evAsyeDmaH  prARena hIdaM sarvamidDaM yatprARaBfnnimizadyadejati sa
vidyAdahamevEza iDma iti



11.2.6.[3]

anUkamevAsya sAmiDenyaH  tasmAttA brUyAtsaMtanvanniva me'nubrUhIti saMtatamiva
hIdamanUkaM manaScEvAsya vAkcAGArO sarasvAMSca sarasvatI ca sa
vidyAnmanaScEva me vAkcAGArO sarasvAMSca sarasvatI ceti



11.2.6.[4]

paYca prayAjAH  ima evAsya te SIrzaRyAH paYca prARA muKamevAsya praTamaH
prayAjo dakziRA nAsikA dvitIyaH savyA nAsikA tftIyo dakziRaH karRaScaturTaH savyaH
karRaH paYcamo'Ta yaccaturTe prayAje samAnayati tasmAdidaM SrotramantarataH
saMtfRaM cakzuzI AjyaBAgO sa vidyAccakzuzI eva ma etAviti



11.2.6.[5]

aTa ya AgneyaH puroqASaH  ayamevAsya sa dakziRo'rDo hfdayamevAsyopAMSuyAjaH
sa yattenopAMSu caranti tasmAdidaM guheva hfdayam


11.2.6.[6]

aTa yo'gnIzomIyaH puroqASaH  ayamevAsya sa uttaro'rDa EndraM vA
sAMnAyyamantarAMsamevAsya svizwakfdvizaM prASitram



11.2.6.[7]

sa yatprASitramavadyati  yaTEva tatprAjApaterAvidDaM
nirakfntannevamevEtasyEtadyadvezwitaM yadgraTitaM yadvaruRyaM tannizkfntanti
sa vidyAdyaTEva tatprajApaterAvidDaM nirakfntannevameva ma idaM yadvezwitaM
yadgraTitaM yadvaruRyaM tannizkfntantIti



11.2.6.[8]

udaramevAsyeqA  tadyaTEvAda iqAyAM samavadyantyevamevedaM
viSvarUpamannamudare samavaDIyate



11.2.6.[9]

trayo'nuyAjAH  ima evAsya te'vAYcastrayaH prARA bAhU evAsya sUktavAkaSca
SamyorvAkaSca catvAraH patnIsaMyAjAScatasro vE pratizWA UrU dvAvazWIvantO
dvO prAdAvevAsya samizwayajuH



11.2.6.[10]

tA ekaviMSatirAhutayaH  dvAvAGArO paYca prayAjA dvAvAjyaBAgAvAgneyaH
puroqASastaddaSAgnIzomIya upAMSuyAjo'gnISomIyaH puroqASo'gniH svizwakfdiqA
trayo'nuyAjAH sUktavAkaSca SamyorvAkaScATa yadevAdaH patnIsaMyAjezu
sampragfhRAti samizwayajuSca



11.2.6.[11]

tA ekaviMSatirAhutayaH  dvAdaSa vE mAsAH saMvatsarasya paYcartavastrayo
lokAstadviMSatireza evEkaviMSo ya eza tapati sEzA gatirezA pratizWA tadetAM
gatimetAM pratizWAM gacati



11.2.6.[12]

tadDa smEtadAruRirAha  arDamAsaSo vA ahamamunAdityena saloko BavAmi
tAmahaM darSapUrRamAsayoH sampadaM vedeti



11.2.6.[13]

tadAhuH  AtmayAjI SreyA3 devayAjI3 ityAtmayAjIti ha brUyAtsa ha vA AtmayAjI yo
vededaM me'nenANgaM saMskriyata idaM me'nenANgamupaDIyata iti sa yaTAhistvaco
nirmucyetEvamasmAnmartyAcarIrAtpApmano nirmucyate sa fNmayo yajurmayaH
sAmamaya AhutimayaH svargaM lokamaBisamBavati



11.2.6.[14]

aTa ha sa devayAjI yo veda  devAnevAhamidaM yaje devAntsaparyAmIti sa yaTA
Sreyase pApIyAnbaliM haredvESyo vA rAjYe baliM haredevaM sa sa ha na tAvantaM lokaM
jayati yAvAntamitaraH



11.2.7.[1]

saMvatsaro yajYaH  sa yo ha vE saMvatsaro yajYa iti vedAnte hEvAsya
saMvatsarasyezwaM BavatyaTo yatkiM ca saMvatsare kriyate sarvaM hEvAsya
tadAptamavarudDamaBijitaM Bavati



11.2.7.[2]

ftava ftvijaH  sa yo ha vA ftava ftvija iti vedAnte hEvAsyartUnAmizwaM BavatyaTo
yatkiM cartuzu kriyate sarvaM hEvAsya tadAptamavarudDamaBijitaM Bavati



11.2.7.[3]

mAsA havIMzi  sa yo ha vE mAsA havIMzIti vedAnte hEvAsya mAsAnAmizwam
BavatyaTo yatkiM ca mAsezu kriyate sarvaM hEvAsya
tadAptamavarudDamaBijitaM Bavati



11.2.7.[4]

arDamAsA havizpAtrARi  sa yo ha vA arDamAsA havizpAtrARIti vedAnte
hEvAsyArDamAsAnAmizwaM BavatyaTo yatkiM cArDamAsezu kriyate sarvaM
hEvAsya tadAptamavarudDamaBijitaM Bavati



11.2.7.[5]

ahorAtre parivezwrI  sa yo ha vA ahorAtre parivezwrI iti vedAnte
hEvAsyAhorAtrayorizwaM BavatyaTo yatkiM cAhorAtrayoH kriyate sarvaM hEvAsya
tadAptamavarudDamaBijitaM Bavati


11.2.7.[6]

iyameva praTamA sAmiDenI  agnirdvitIyA vAyustftIyAntarikzaM caturTI
dyOzpaYcamyAdityaH zazWI candramAH saptamI mano'zwamI vANnavamI tapo
daSamI brahmEkAdaSyetA hi vA idaM sarvaM saminData etABiridaM sarvaM
samidDaM tasmAtsAmiDenyo nAma



11.2.7.[7]

sa vE triH praTamAmanvAha  sa yatpraTamamanvAha prAcIM tena diSaM jayati
yaddvitIyaM dakziRAM tena diSaM jayati yattftIyamUrDvAmeva tena diSaM jayati



11.2.7.[8]

trirvevottamAmanvAha  sa yatpraTamamanvAha pratIcIM tena diSaM jayati
yaddvitIyamudIcIM tena diSaM jayati yattftIyamimAmeva tena pratizWAM
jayatyevamu hABirimAMlokAnjayatyetA diSaH



11.2.7.[9]

ftameva pUrva AGAraH  satyamuttaro'va ha vA ftasatye rundDe'To yatkiM
cartasatyAByAM jayyaM sarvaM hEva tajjayati



11.2.7.[10]

tvizireva praTamaH prayAjaH  apacitirdvitIyo yaSastftIyo brahmavarcasaM
caturTo'nnAdyaM paYcamaH



11.2.7.[11]

sa praTamaM prayAjamanumantrayeta  tvizimAnBUyAsamityapacitimAnBUyAsamiti
dvitIyaM yaSasvI BUyAsamiti tftIyaM brahmavarcasI BUyAsamiti caturTamannAdo
BUyAsamiti paYcamaM tvizimAnha vA apacitimAnyaSasvI brahmavarcasyannAdo
Bavati ya evametadveda



11.2.7.[12]

etadDa sma vE tadvidvAnAha  SvetaketurAruReyaH kaM svidevAparIzu
mahAnAgamivABisaMsAraM didfkzitAro ya evametatprayAjAnAM yaSo vediteti



11.2.7.[13]
BUtameva pUrva AjyaBAgaH  Bavizyaduttaro'va ha vE BUtaM ca Bavizyacca
rundDe'To yatkiM ca BUtena ca BavizyatA ca jayyaM sarvaM hEva tajjayati



11.2.7.[14]

brahmAgneyaH puroqASaH  sa yo ha vE brahmAgneyaH puroqASa iti vedAva ha
brahma rundDe'To yatkiM ca brahmaRA jayyaM sarvaM hEva tajjayati



11.2.7.[15]

kzatramupAMSuyAjaH  sa yo ha vE kzatramupAMSuyAja iti vedAva ha kzatraM
rundDe'To yatkiM ca kzatreRa jayyaM sarvaM hEva tajjayati tadyadupAMSuyAjaM
kurvantyeke nEke tasmAduccEScopAMSu ca kzatrAyAcakzate



11.2.7.[16]

viduttaraH puroqASaH  sa yo ha vE viduttaraH puroqASa iti vedAva ha viSaM
rundDe'To yatkiM ca viSA jayyaM sarvaM hEva tajjayati tadyadAgneyaSca puroqASa
upAMSuyAjaSca pUrvO BavatastasmAduBe brahma ca kzatraM ca viSi pratizWite



11.2.7.[17]

rAzwraM sAMnAyyaM  sa yo ha vE rAzwraM sAMnAyyamiti vedAva ha rAzwraM
rundDe'To yatkiM ca rAzwreRa ja yyaM sarvaM hEva tajjayati tadyatsaMnayantyeke
nEke tasmAdrAzwraM saM cEti vi ca



11.2.7.[18]

tapaH svizwakft  sa yo ha vE tapaH svizwakfditi vedAva ha tapo rundDe'To yatkiM ca
tapasA jayyaM sarvaM hEva tajjayati



11.2.7.[19]

lokaH prASitraM  sa yo ha vE lokaH prASitramiti vedAva ha lokaM rundDe'To yatkiM
ca lokena jayyaM sarvaM hEva tajjayati no ha lavena lokAdvyaTaTe lavena ha vA
amuzmiMloke lokAdvyaTante'Ta ya evaM veda na ha bahu cana pApaM kftvA
lokAdvyaTate



11.2.7.[20]

SradDeqA  sa yo ha vE SradDeqeti vedAva ha SradDAM rundDe'To yatkiM ca
SradDayA jayyaM sarvaM hEva tajjayati



11.2.7.[21]

aSanireva praTamo'nuyAjaH  hrAdunirdvitIya ulkuzI tftIyaH



11.2.7.[22]

sa praTamamanuyAjamanumantrayeta  aSanyamuM jahIti yaM
dvizyAdDrAdunyamuM jahIti dvitIyamulkuzyamuM jahIti tftIyam



11.2.7.[23]

sa ya eza kzipraM mriyate  aSanirha tamanuyAjo hantyaTa yo visravanmiSra iva
hrAdunirha tamanuyAjo hantyaTa yo'ByuzwamiSra ivolkuzI ha tamanuyAjo hanti



11.2.7.[24]

sEzA yajYameniH  etayA vE menyA devA asurAnparABAvayAM cakrustaTo
evEvaMvidyajamAnaH pApmAnaM dvizantaM BrAtfvyaM parABAvayati



11.2.7.[25]

sa yadanuyAjAnto yajYaH syAt  aSanyantaH syAdDrAdunyanta utkuzyantastasmAdvE
devAnAM yajYa iqAnto vEva Samyvanto vA



11.2.7.[26]

prayAjErvE devAH  svargaM lokamAyaMstAnasurA anvAjigAMsaMstAnanuyAjEH
pratyOhaMstadyadanuyAjA ijyante pApmAnameva taddvizantaM BrAtfvyaM
yajamAnaH pratyUhati



11.2.7.[27]

prARA vE prayAjAH  apAnA anuyAjAstasmAtprayAjAH prAYco hUyante tadDi
prARarUpam
pratyaYco'nuyAjAstadapAnarUpametA ha vE darSapUrRamAsayorupasado
yadanuyAjAstasmAtta upasadrUpeRa pratyaYco hUyante



11.2.7.[28]
saMsTA sUktavAkaH  sa yo ha vE saMsTA sUktavAka iti vedAva ha saMsTAM rundDe'To
yatkiM ca saMsTayA jayyaM sarvaM hEva tajjayati gacati vayasaH saMsTAm



11.2.7.[29]

pratizWA SamyorvAkaH  sa yo ha vE pratizWA SamyorvAkiti vedAva ha pratizWAM
rundDe'To yatkiM ca pratizWayA jayyaM sarvaM hEva tajjayati gacati pratizWAm



11.2.7.[30]

te devAH  etAnpatnIsaMyAjAnpaScAtparyOhanta miTunamevEtaduparizwAdadaData
prajAtyE tadyatpatnIsaMyAjA ijyante miTunamevEtaduparizwAdDatte prajAtyE
devAnAM ha vE prajAtimanu prajAyate miTunenamiTunena ha prajAyate ya
evametadveda



11.2.7.[31]

annaM samizwayajuH  sa yo ha vA annaM samizwayajuriti vedAva hAnnaM rundDe'To
yatkiM cAnnena jayyaM sarvaM hEva tajjayati



11.2.7.[32]

saMvatsaro yajamAnaH  tamftavo yAjayanti vasanta AgnIDrastasmAdvasante
dAvAScaranti tadDyagnirUpaM grIzmo'Dvaryustapta iva vE
grIzmastaptamivADvaryurnizkrAmati varzA udgAtA tasmAdyadA balavadvarzati
sAmna ivopabdiH kriyate SaradbrahmA tasmAdyadA sasyaM pacyate brahmaRvatyaH
prajA ityAhurhemanto hotA tasmAdDemanvazawkftAH paSavaH sIdantyetA ha vA enaM
devatA yAjayanti sa yadyenamEzAvIrA yAjayeyuretA eva devatA manasA DyAyedetA
hEvEnaM devatA yAjayanti



11.2.7.[33]

aTa hEzEva tulA  yaddakziRo vedyantaH sa yatsADu karoti tadantarvedyaTa
yadasADu tadbahirvedi tasmAddakziRaM vedyantamaDispfSyevAsIta tulAyAM ha vA
amuzmiMloka AdaDati yataradyaMsyati tadanvezyati yadi sADu vAsADu vetyaTa ya
evaM vedAsminhEvaloke tulAmArohatyatyamuzmiMloke tulADAnaM mucyate
sADukftyA hEvAsya yacati na pApakftyA



11.3.1.[1]

vAgGa vA etasyAgnihotrasyAgnihotrI  mana eva vatsastadidaM manaSca vAkca
samAnameva sannAneva tasmAtsamAnyA rajjvA vatsaM ca mAtaraM cABidaDati  teja
eva SradDA satyamAjyam


11.3.1.[2]

tadDEtajjanako vEdehaH  yAjYavalkyaM papraca vetTAgnihotraM yAjYavalkyA3 iti
veda samrAqiti kimiti paya eveti



11.3.1.[3]

yatpayo na syAt  kena juhuyA iti vrIhiyavAByAmiti yadvrIhiyavO na syAtAM kena
juhuyA iti yA anyA ozaDaya iti yadanyA ozaDayo na syuH kena juhuyA iti yA AraRyA
ozaDtyeneti yadvAnaspatyaM na syAtkena juhuyA ityadBiriti yadApo na syuH kena
juhuyA iti



11.3.1.[4]

sa hovAca  na vA iha tarhi kiM canAsIdaTEtadahUyatEva satyaM SradDAyAmiti
vetTAgnihotraM yAjYavalkya DenuSataM dadAmIti hovAca



11.3.1.[5]

tadapyete SlokAH  kiM svidvidvAnpravasatyagnihotrI gfheByaH  kaTaM svidasya
kAvyaM kaTaM saMtato agniBiriti kaTaM svidasyAnapaprozitaM BavatItyevEtadAha



11.3.1.[6]

yo javizWo Buvanezu  sa vidvAnpravasanvide taTA tadasya kAvyaM taTA saMtato
agniBiriti mana evEtadAha manasEvAsyAnapaprozitaM BavatIti



11.3.1.[7]

yatsa dUraM paretya  aTa tatra pramAdyati  kasmintsAsya hutAhutirgfhe yAmasya
juhvatIti yatsa dUraM paretyATa tatra pramAdyati kasminnasya sAhutirhutA
BavatItyevEtadAha



11.3.1.[8]

yo jAgAra Buvanezu  viSvA jAtAni yo'biBaH  tasmintsAsya hutAhutirgfhe yAmasya
juhvatIti prARamevEtadAha tasmAdAhuH prARa evAgnihotramiti



11.3.2.[1]
yo ha vA agnihotre  zaRmiTunAni veda miTunenamiTunena ha prajAyate sarvABiH
prajAtiBiryajamAnaSca patnI ca tadekaM miTunaM tasmAdasya patnIvadagnihotraM
syAdetanmiTunamupApnavAnIti vatsaScAgnihotrI ca tadekaM miTunaM tasmAdasya
puMvatsAgnihotrI syAdetanmiTunamupApnavAnIti sTAlI cANgArASca tadekam
miTunaM srukca sruvaSca tadekaM miTunamAhavanIyaSca samicca tadekam
miTunamAhutiSca svAhAkAraSca tadekaM miTunametAni ha vA agnihotre
zaRmiTunAni tAni ya evaM veda miTunenamiTunena ha prajAyate sarvABiH
prajAtiBiH



11.3.3.[1]

brahma vE mftyave prajAH prAyacat  tasmE brahmacAriRameva na
prAyacatso'bravIdastu mahyamapyetasminBAga iti yAmeva rAtriM samiDaM nAharAtA
iti tasmAdyAM rAtriM brahmacArI samiDaM nAharatyAyuza eva tAmavadAya vasati
tasmAdbrahmacArI samiDamAharennedAyuzo'vadAya vasAnIti



11.3.3.[2]

dIrGasattraM vA eza upEti  yo brahmacaryamupEti sa
yAmupayantsamiDamAdaDAti sA prAyaRIyA yAM snAsyantsodayanIyATa yA antareRa
sattryA evAsya tA brAhmaRo brahmacaryamupayan



11.3.3.[3]

caturDA BUtAni praviSati  agniM padA mftyuM padAcAryaM padAtmanyevAsya
caturTaH pAdaH pariSizyate



11.3.3.[4]

sa yadagnaye samiDamAharati  ya evAsyAgnO pAdastameva tena parikrIRAti taM
saMskftyAtmanDatte sa enamA!viSati



11.3.3.[5]

aTa yadAtmAnaM daridrIkftyeva  ahrIrBUtvA Bikzate ya evAsya mftyO
pAdastameva tena parikrIRAti taM saMskftyAtmanDatte sa enamAviSati



11.3.3.[6]

aTa yadAcAryavacasaM karoti  yadAcAryAya karma karoti ya evAsyAcArye pAdastameva
tena parikrIRAti taM saMskftyAnmanDatte sa enamAviSati


11.3.3.[7]

na ha vE snAtvA Bikzeta  apa ha vE snAtvA BikzAM jayatyapa
jYAtInAmaSanAyAmapa pitFRAM sa evaM vidvAnyasyA eva BUyizWaM SlAGeta tAm
BikzetetyAhustallokyamiti sa yadyanyAM BikzitavyAM na vindedapi
svAmevAcAryajAyAM BikzetATo svAM mAtaraM nEnaM
saptamyaBikzitAtIyAttamevaM vidvAMsamevaM carantaM sarve vedA AviSanti yaTA ha
vA agniH samidDo rocata evaM ha vE sa snAtvA rocate ya evaM vidvAnbrahmacaryaM
carati



11.4.1.[1]

uddAlako hAruRiH  udIcyAnvfto DAvayAM cakAra tasya nizka upAhita AsEtadDa sma
vE tatpUrvezAM vftAnAM DAvayatAmekaDanamupAhitaM BavatyupavalhAya
biByatAM tAnhodIcyAnAM brAhmaRAnBIrviveda



11.4.1.[2]

kOrupaYcAlo vA ayaM brahmA brahmaputraH  yadvE no'yamarDaM na paryAdadIta
hantEnaM brahmodyamAhvayAmahA iti kena vIreReti svEdAyaneneti SOnako ha
svEdAyana Asa



11.4.1.[3]

te hocuH  svEdAyana tvayA vIreRemaM pratisaMyatAmahA iti sa hovAcopAtra Kalu
ramatAhaM nvenaM vedAnIti taM hABiprapede taM hABiprapannamaByuvAda
svEdAyanA3 iti ho3 gOtamasya putretItaraH pratiSuSrAva taM ha tata eva prazwuM
daDre



11.4.1.[4]

sa vE gOtamasya putra vfto janaM DAvayet  yo darSapUrRamAsayorazwO
purastAdAjyaBAgAnvidyAtpaYca maDyato havirBAgAnzawprAjApatyAnazwA
uparizwAdAjyaBAgAn



11.4.1.[5]

sa vE gOtamasya putra vfto janaM DAvayet
yastaddarSapUrRamAsayorvidyAdyasmAdimAH prajA adantakA jAyante yasmAdAsAM
jAyante yasmAdAsAM praBidyante yasmAdAsAM saMstizWante yasmAdAsAm
punaruttame vayasi sarva eva praBidyante yasmAdaDara evAgre jAyante'Tottare
yasmAdaRIyAMsa evADare praTIyAMsa uttare yasmAddaMzwrA varzIyAMso yasmAtsamA
eva jamByAH


11.4.1.[6]

sa vE gOtamasya putra vfto janaM DAvayet
yastaddarSapUrRamAsayorvidyAdyasmAdimAH prajA lomaSA jAyante yasmAdAsAm
punariva SmaSrURyOpapakzyARi durbIriRAni jAyante yasmAcIrzaRyevAgre palito
BavatyaTa punaruttame vayasi sarva eva palito Bavati



11.4.1.[7]

sa vE gOtamasya putra vfto janaM DAvayet
yastaddarSapUrRamAsayorvidyAdyasmAtkumArasya retaH siktaM na samBavati
yasmAdasya maDyame vayasi samBavati yasmAdasya punaruttame vayasi na
samBavati



11.4.1.[8]

yo gAyatrIM hariRIm  jyotizpakzAM yajamAnaM svargaM lokamaBivahantIM vidyAditi
tasmE ha nizkaM pradadAvanUcAnaH svEdAyanAsi suvarRaM vAva suvarRavide dadatIti
taM hopaguhya niScakrAma taM ha papracuH kimivEza gOtamasya putro'BUditi



11.4.1.[9]

sa hovAca  yaTA brahmA brahmaputro mUrDAsya vipatedya enamupavalheteti te ha
tata eva vipreyustaM ha tata eva samitprARiH praticakramupa tvAyAnIti
kimaDyezyamARa iti yAneva mA praSnAnaprAkzIstAneva me vibrUhIti sa
hovAcAnupetAyEva ta enAnbravARIti



11.4.1.[10]

tasmA u hEtaduvAca  dvAvAGArO paYca prayAjA Agneya AjyaBAgo'zwama ete'zwO
purastAdAjyaBAgAH sOmya AjyaBAgo havirBAgARAM praTamo havirhi soma
AgneyaH puroqASo'gnIzomIya upAMSuyAjo'gnIzomIyaH puroqASo'gniH svizwakfdete
paYca maDyato havirBAgAH



11.4.1.[11]

prASitraM ceqA ca  yaccAgnIDa AdaDAti brahmaBAgo yajamAnaBAgo'nvAhArya ete
zawprAjApatyAstrayo'nuyAjAScatvAraH patnIsaMyAjAH samizwayajurazwamamete'zwA
uparizwAdAjyaBAgAH



11.4.1.[12]

aTa yadapuro'nuvAkyakAH prayAjA Bavanti  tasmAdimAH prajA adantakA jAyante'Ta
yatpuro'nuvAkyavanti havIMzi Bavanti tasmAdAsAM jAyante'Ta yadapuro'nuvAkyakA
anuyAjA Bavanti tasmAdAsAM praBidyante'Ta yatpuro'nuvAkyavantaH patnIsaMyAjA
Bavanti tasmAdAsAM saMtizWante'Ta yadapuro'nuvAkyakaM samizwayajurBavati
tasmAdAsAM punaruttame vayasi sarva eva praBidyante



11.4.1.[13]

aTa yadanuvAkyAmanUcya  yAjyayA yajati tasmAdaDara evAgre jAyante'Tottare'Ta
yadgAyatrImanUcya trizwuBA yajati tasmAdaRIyAMsa evADare praTIyAMsa uttare'Ta
yatprAYcAvAGArAvAGArayati tasmAddaMzwrA varzIyAMso'Ta yatsacandasAveva
saMyAjye BavatastasmAtsamA eva jamByAH



11.4.1.[14]

aTa yadbarhi stfRAti  tasmAdimAH prajA lomaSA jAyante'Ta yatpunariva prastaraM
stfRAti tasmAdAsAM punariva SmaSrURyOpapakzyARi durbIriRAni jAyante'Ta
yatkevalamevAgre prastaramanupraharati tasmAcIrzaRyevAgre palito BavatyaTa
yatsarvameva barhiranupraharati tasmAtpunaruttame vayasi sarva eva palito Bavati



11.4.1.[15]

aTa yadAjyahavizaH prayAjA Bavanti  tasmAtkumArasya retaH siktaM na
samBavatyudakamivEva Bavatyudakamiva hyAjyamaTa yanmaDye yajYasya
daDnA puroqASeneti yajanti tasmAdasya maDyame vayasi samBavati drapsIvEva
Bavati drapsIva hi reto'Ta yadAjyahaviza evAnuyAjA Bavanti tasmAdasya
punaruttame vayasi na samBavatyudakamivEva Bavatyudakamiva hyAjyam



11.4.1.[16]

vedireva gAyatrI  tasyE ye'zwO purastAdAjyaBAgAH sa dakziRaH pakzo ye'zwA
uparizwAdAjyaBAgAH sa uttaraH pakzaH sEzA gAyatrI hariRI jyotizpakzA yajamAnaM
svargaM lokamaBivahati ya evametadveda



11.4.2.[1]

aTAtaH srucorAdAnasya  tadDEtadeke kuSalA manyamAnA dakziRenEva
juhUmAdadate savyenopaBftaM na taTA kuryAdyo hEnaM tatra brUyAtpratipratiM nvA
ayamaDvaryuryajamAnasya dvizantaM BrAtfvyamakatpratyudyAminamitISvaro ha
taTEva syAt



11.4.2.[2]

itTameva kuryAt  uBAByAmeva prARiByAM juhUm
parigfhyopaBftyaDinidaDyAttasya nopamImAMsAsti tatpaSavyamAyuzyaM te
asaMSiYjayannAdadIta yatsaMSiYjayedayogakzemo
yajamAnamfcettasmAdasaMSiYjayannAdadIta



11.4.2.[3]

aTAto'tikramaRasya  vajreRa ha vA anyo'DvaryuryajamAnasya paSUnviDamati vajreRa
hAsmA anya upasamUhatyeza ha vA aDvaryurvajreRa yajamAnasya paSUnviDamati ya
ASrAvayizyandakziRenAtikrAmati savyenASrAvyATa hAsmA eza upasamUhati ya
ASrAvayizyantsavyenAtikrAmati dakziRenASrAvyEza hAsmA upasamUhati



11.4.2.[4]

aTAto DAraRasya  tadDEtadeke kuSalA manyamAnAH pragfhya bAhU srucO
DArayanti na taTA kuryAdyo hEnaM tatra brUyAcUlO nvA ayamaDvaryurbAhU akfta
SUlabAhurBavizyatItISvaro ha taTEva syAdaTa hEza maDyamaH prARastasmAdu
tamupanyacyevEva DArayet



11.4.2.[5]

aTAta ASrAvaRasya  zaqu vA ASrAvitAni nyaktiryagUrDvaM kfpaRaM bahiHSryantaHSri



11.4.2.[6]

etadDa vE nyak yo'yamuccErAdAya SanErnidaDAti sa yamicetpApIyAntsyAditi
tasyoccErAdAya SanErnidaDyAttena sa pApIyAnBavati



11.4.2.[7]

aTa hEtattiryak yo'yaM yAvatEvAdatte tAvatA nidaDAti sa yamicennEva
SreyAntsyAnna pApIyAniti tasya yAvatEvAdadIta tAvatA nidaDyAttena sa nEva
SreyAnna
pApIyAnBavati



11.4.2.[8]

aTa hEtadUrDvam  yo'yaM SanErAdAyoccErnidaDAti sa yamicecreyAntsyAditi tasya
SanErAdAyoccErnidaDyAttena sa SreyAnBavati



11.4.2.[9]

aTa hEtatkfpaRam  yo'yamaRu dIrGamasvaramASrAvayati yo hEnaM tatra
brUyAtkfpaRaM nvA ayamaDvaryuryajamAnamakaddvizato
BrAtfvyasyopAvasAyinamitISvaro ha taTEva syAt



11.4.2.[10]

aTa hEtadbahiHSri  yo'yamapavyAdAyOzWA uccErasvaramASrAvayati SrIrvE svaro
bAhyata eva tacriyaM Datte'SanAyuko Bavati



11.4.2.[11]

aTa hEtadantaHSri  yo'yaM saMDAyOzWA uccEH svaravadASrAvayati SrIrvE
svaro'ntarata eva tacriyaM Datte'nnAdo Bavati



11.4.2.[12]

sa vE mandramivorasi  parAstaByoBayatobArhatamuccErantato nidaDyAttasya
nopamImAMsAsti tatpaSavyamAyuzyam



11.4.2.[13]

aTAto homasya  tadDEtadeke kuSalA manyamAnAH prAcIM srucamupAvahftya hutvA
paryAhftyopaBftyaDinidaDati na taTA kuryAdyo hEnaM tatra brUyAdanuyuvaM nvA
ayamaDvaryuryajamAnamakaddvizato BrAtfvyasyAnvavasAyinamitISvaro ha
taTEva syAt



11.4.2.[14]

pArSvata u hEke  srucamupAvahftya hutvA paryAhftyopaBftyaDinidaDati na taTA
kuryAdyo hEnaM tatra brUyAdatIrTena nvA ayamaDvaryurAhutIH prArOtsItsaM vA
Sarizyate GuRirvA BavizyatItISvaro ha taTEva syAt



11.4.2.[15]

itTameva kuryAt  prAcImeva srucamupAvahftya hutvA
tenEvADihftyopaBftyaDinidaDyAttasya nopamImAMsAsti tatpaSavyamAyuzyam



11.4.2.[16]

pradagDAhutirha vA anyo'DvaryuH  AhutIrhAnyaH saMtarpayatyeza ha vE
pradagDAhutiraDvayuryo'yamAjyaM hutvAvadAnAni juhotyetaM ha vE
tadadfSyamAnA vAgaByuvAda pradagDAhutirnvA ayamaDvaryurityaTa hEnA eza
saMtarpayati yo'yamAjyaM hutvAvadAnAni juhotyaTa punarantata AjyenABijuhotyeza
hEnAH saMtarpayati tAsAM saMtfptAnAM devA hiraRmayAMScamasAnpUrayante



11.4.2.[17]

tadu hovAca yAjYavalkyaH  yadvA upastIryAvadAyABiGArayati tadevEnAH saMtarpayati
tAsAM saMtfptAnAM devA hiraRmayAMScamasAnpUrayante'yasTURagfhapatInAM vE
SOlbAyano'DvaryurAsa



11.4.2.[18]

sa hovAca  idamahedaM sattraM kfSapaSvalpAjyamaTAyaM gfhapatirasmIti manyata iti



11.4.2.[19]

sa hovAca  aDvaryavA vE no'krukza ete vE te srucO ye tvaM saMvatsaraM nASaka
AdAtuM yadvE tvAhametayoranuSizyAM pra prajayA paSuBirjAyeTA aBi svargaM
lokaM vaheriti



11.4.2.[20]

sa hovAca  upa tvAyAnIti sa hovAcAtra vAva Kalvarhasi yo naH
saMvatsare'DvaryuraBUranupetAyEva ta etadbravARIti tasmA u hEtadeva
srucorAdAnamuvAca yadetadvyAKyAM tasmAdevaMvidamevADvaryuM
kurvItanAnevaMvidam



11.4.3.[1]

prajApatirvE prajAH sfjamAno'tapyata  tasmAcrAntAttapAnAcrIrudakrAmatsA
dIpyamAnA
BrAjamAnA lelAyantyatizWatAM dIpyamAnAM BrAjamAnAM lelAyantIM devA
aByaDyAyan



11.4.3.[2]

te prajApatimabruvan  hanAmemAmedamasyA dadAmahA iti sa hovAca strI vA ezA
yacrIrna vE striyaM Gnantyuta tvA asyA jIvantyA evAdadata iti



11.4.3.[3]

tasyA agnirannAdyamAdatta  somo rAjyaM varuRaH sAmrAjyaM mitraH kzatramindro
balaM bfhaspatirbrahmavarcasaM savitA rAzwraM pUzA BagaM sarasvatI puzwiM
tvazwA rUpARi



11.4.3.[4]

sA prajApatimabravIt  A vE ma idamadizateti sa hovAca yajYenEnAnpunaryAcasveti



11.4.3.[5]

sEtAM daSahavizamizwimapaSyat  AgneyamazwAkapAlaM puroqASaM sOmyaM caruM
vAruRaM daSakapAlaM puroqASaM mEtraM carumEndramekAdaSakapAlam
puroqASaM bArhaspatyaM caruM sAvitraM dvAdaSakapAlaM vAzwAkapAlaM vA puroqASam
pOzRaM caruM sArasvataM caruM tvAzwraM daSakapAlaM puroqASam



11.4.3.[6]

tAnetayAnuvAkyayAnvavadat  agniH somo varuRo mitra indro bfhaspatiH savitA yaH
sahasrI pUzA no goBiravasA sarasvatI tvazwA rUpARi samanaktu yajYEriti te
pratyupAtizWanta



11.4.3.[7]

tAnetayA yAjyayA  parastAtpratilomaM pratyEttvazwA rUpARi dadatI sarasvatI pUzA
BagaM savitA me dadAtu  bfhaspatirdadadindro balaM me mitraM kzatraM varuRaH
somo agniriti te punardAnAyADriyanta



11.4.3.[8]

sEtAnupahomAnapaSyat  agnirannAdo'nnapatirannAdyamasminyajYe mayi daDAtu
svAhetyAhutimevAdAyAgnirudakrAmatpunarasyA annAdyamadadAt



11.4.3.[9]

somo rAjA rAjapatiH  rAjyamasminyajYe mayi daDAtu svAhetyAhutimevAdAya soma
udakrAmatpunarasyE rAjyamadadAt



11.4.3.[10]

varuRaH samrAwsamrAwpatiH  sAmrAjyamasminyajYe mayi daDAtu
svAhetyAhutimevAdAya varuRa udakrAmatpunarasyE sAmrAjyamadadAt


11.4.3.[11]

mitraH kzatraM kzatrapatiH  kzatramasminyajYe mayi daDAtu
svAhetyAhutimevAdAya mitra! udakrAmatpunarasyE kzatramadadAt



11.4.3.[12]

indro balaM balapatiH  balamasminyajYe mayi daDAtu svAhetyAhutimevAdAyendra
udakrAmatpunarasyE balamadadAt



11.4.3.[13]

bfhaspatirbrahma brahaspatiH  brahmavarcasamasminyajYe mayi daDAtu
svAhetyAhutimevAdAya bfhaspatirudakrAmatpunarasyE brahmavarcasamadadAt



11.4.3.[14]

savitA rAzwraM rAzwrapatiH  rAzwramasminyajYe mayi daDAtu svAhetyAhutimevAdAya
savitodakrAmatpunarasyE rAzwramadadAt



11.4.3.[15]

pUzA BagaM BagapatiH  BagamasminyajYe mayi daDAtu svAhetyAhutimevAdAya
pUzodakrAmatpunarasyE BagamadadAt



11.4.3.[16]

sarasvatI puzwiM puzwipatiH  puzwimasminyajYe mayi daDAtu
svAhetyAhutimevAdAya sarasvatyudakrAmatpunarasyE puzwimadadAt



11.4.3.[17]

tvazwA rUpARAM rUpakfdrUpapatiH  rUpeRa paSUnasminyajYe mayi daDAtu
svAhetyAhutimevAdAya tvazwodakrAmatpunarasyE rUpeRa paSUnadadAtSa dakziRA
daSaMdaSinI virAwSrIrvirAwSriyAM haSa dakziRA daSaMdaSinI virAwSrIrvirAwSriyAM
ha



11.4.3.[18]

tA vA etAH  daSa devatA daSa havIMzi daSAhutayo dEtadvirAjyannAdye pratitizWati


11.4.3.[19]

tasyE paYcadaSa sAmiDenyo Bavanti  upAMSu devatA yajati paYca prayAjA Bavanti
trayo'nuyAjA ekaM samizwayajuH puzwimantAvAjyaBAgAvagninA
rayimaSnavatpozameva divedive yaSasaM vIravattamam  gayasPAno amIvahA
vasuvitpuzwivarDanaH  sumitraH soma no Baveti  sahasravatyO saMyAjye nU no
rAsva sahasravattokavatpuzwimadvasu  dyumadagne suvIryaM
varzizWamanupakzitam  uta no brahmannaviza ukTezu devahUtamaH  SaM naH
SocA marudvfDo'gne sahasrasAtama iti



11.4.3.[20]

tAM hEtAM gotamo rAhUgaRaH  vidAM cakAra sA ha janakaM vEdehaM pratyutsasAda tAM
hANgijidbrAhmaRezvanviyeza tAmu ha yAjYavalkye viveda sa hovAca sahasraM Bo
yAjYavalkya dadno yasminvayaM tvayi mitravindAmanvavidAmeti vindate mitraM
rAzwramasya Bavatyapa punarmftyuM jayati sarvamAyureti ya evaM vidvAnetayezwyA
yajate yo vEtadevaM veda



11.4.4.[1]

aTAto havizaH samfdDiH  zaqQa vE brahmaRo dvAro'gnirvAyurApaScandramA
vidyudAdityaH



11.4.4.[2]

sa ya upadagDena havizA yajate  agninA ha sa brahmaRo dvAreRa pratipadyate
so'gninA brahmaRo dvAreRa pratipadya brahmaRaH sAyujyaM salokatAM jayati



11.4.4.[3]

aTa yo vipatitena havizA yajate  vAyunA ha sa brahmaRo dvAreRa pratipadyate sa
vAyunA brahmaRo dvAreRa pratipadya brahmaRaH sAyujyaM salokatAM jayati



11.4.4.[4]

aTa yo'Sftena havizA yajate  adBirhi sa brahmaRo dvAreRa pratipadyate
so'dBirbrahmaRo dvAreRa pratipa



11.4.4.[5]

aTa ya uparaktena havizA yajate  candramasA ha sa brahmaRo dvAreRa pratipadyate
sa candramasA brahmaRo dvAreRa pratipa


11.4.4.[6]

aTa yo lohitena havizA yajate  vidyutA ha sa brahmaRo dvAreRa pratipadyate sa
vidyutA brahmaRo dvAreRa pratipa



11.4.4.[7]

aTa yaH suSftena havizA yajate  Adityena ha sa brahmaRo dvAreRa pratipadyate sa
Adityena brahmaRo dvAreRa pratipadya brahmaRaH sAyujyaM salokatAM jayati sEzA
havizaH samfdDiH sa yo hEvametAM havizaH samfdDiM veda sarvasamfdDena
hEvAsya havizezwaM Bavati



11.4.4.[8]

aTAto yajYasya samfdDiH  yadvE yajYasya nyUnaM prajananamasya tadaTa
yadatiriktaM paSavyamasya tadaTa yatsaMkasukaM SriyA asya tadaTa yatsampannaM
svargyamasya tat



11.4.4.[9]

sa yadi manyeta  nyUnaM me yajYe'BUditi prajananaM ma etatprajanizya ityeva
tadupAsIta



11.4.4.[10]

aTa yadi manyeta  atiriktaM me yajYe'BUditi paSavyaM ma
etatpaSumAnBavizyAmItyeva tadupAsIta



11.4.4.[11]

aTa yadi manyeta  saMkasukaM me yajYe'BUditi SriyE ma etadA mA SrIstejasA yaSasA
brahmavarcasena parivftA gamizyatItyeva tadupAsIta



11.4.4.[12]

aTa yadi manyeta  sampannaM me yajYe'BUditi svargyaM ma etatsvargaloko
BavizyAmItyeva tadupAsIta sEzA yajYasya samfdDiH sa yo hEvametAM yajYasya
samfdDiM veda sarvasamfdDena hEvAsya yajYenezwaM Bavati



11.5.1.[1]

urvaSI hApsarAH  purUravasamEqaM cakame taM ha vindamAnovAca triH sma mAhno
vEtasena daRqena hatAdakAmAM sma mA nipadyAsE mo sma tvA nagnaM darSameza
vE na strIRAmupacAra iti



11.5.1.[2]

sA hAsminyoguvAsa  api hAsmAdgarBiRyAsa tAvajjyogGAsminnuvAsa tato ha
ganDarvAH samUdire jyogvA iyamurvaSI manuzyezvavAtmIdupajAnIta yaTeyam
punarAgacediti tasyE hAvirdvyuraRA Sayana upabadDAsa tato ha ganDarvA
anyataramuraRaM prameTuH



11.5.1.[3]

sA hovAca  avIra iva bata me'jana iva putraM harantIti dvitIyaM prameTuH sA ha
taTEvovAca



11.5.1.[4]

aTa hAyamIkzAM cakre  kaTaM nu tadavIraM kaTamajanaM syAdyatrAhaM syAmiti sa
nagna evAnUtpapAta ciraM tanmene yadvAsaH paryaDAsyata tato ha ganDarvA
vidyutaM janayAM cakrustaM yaTA divEvaM nagnaM dadarSa tato hEveyaM tirobaBUva
punarEmItyettiroBUtAM sa ADyA jalpankurukzetraM samayA cacArAnyAtaHplakzeti
bisavatI tasyE hADyantena vavrAja tadDa tA apsarasa Atayo BUtvA paripupluvire



11.5.1.[5]

taM heyaM jYAtvovAca  ayaM vE sa manuzyo yasminnahamavAtsamiti tA hocustasmE
vA AvirasAmeti taTeti tasmE hAvirAsuH



11.5.1.[6]

tAM hAyaM jYAtvABiparovAda  haye jAye manasA tizWa Gore vacAMsi miSrA
kfRavAvahE nu na nO mantrA anuditAsa ete mayaskaranparatare canAhannityupa nu
rama saM nu vadAvahA iti hEvEnAM taduvAca



11.5.1.[7]

taM hetarA pratyuvAca  kimetA vAcA kfRavA tavAhaM prAkramizamuzasAmagriyeva
purUravaH punarastaM parehi durApanA vAta ivAhamasmIti na vE tvaM
tadakaroryadahamabravaM durApA vA ahaM tvayEtarhyasmi punargfhAnihIti
hEvEnaM taduvAca


11.5.1.[8]

aTa hAyaM paridyUna uvAca  sudevo adya prapatedanAvftparAvataM paramAm
gantavAu  aDA SayIta nirfterupasTe'DEnaM vfkA raBasAso adyuriti sudevo'dyodvA
baDnIta pra vA patettadenaM vfkA vA SvAno vAdyuriti hEva taduvAca



11.5.1.[9]

taM hetarA pratyuvAca  purUravo mA mfTA mA prapapto mA tvA vfkAso aSivAsa u
kzan  na vE strERAni saKyAni santi sAlAvfkARAM hfdayAnyeteti mEtadAdfTA na vE
strERaM saKyamasti punargfhAnihIti hEvEnaM taduvAca



11.5.1.[10]

yadvirUpAcaram  martyezvavasaM rAtrIH SaradaScatasraH  Gftasya stokaM sakfdahnu
ASnAM tAdevedaM tAtfpARA carAmIti tadetaduktapratyuktaM paYcadaSarcaM bahvfcAH
prAhustasyE ha hfdayamAvyayAM cakAra



11.5.1.[11]

sA hovAca  saMvatsaratamIM rAtrimAgacatAttanma ekAM rAtrimante SayitAse jAta u
te'yaM tarhi putro Baviteti sa ha saMvatsaratamIM rAtrimAjagAmedDiraRyavimitAni
tato hEnamekamUcuretatprapadyasveti tadDAsmE tAmupaprajiDyuH



11.5.1.[12]

sA hovAca  ganDarvA vE te prAtarvaraM dAtArastaM vfRAsA iti taM vE me tvameva
vfRIzveti yuzmAkamevEko'sAnIti brUtAditi tasmE ha prAtarganDarvA varaM daduH
sa hovAca yuzmAkamevEko'sAnIti



11.5.1.[13]

te hocuH  na vE sA manuzyezvagneryajYiyA tanUrasti yayezwvAsmAkamekaH syAditi
tasmE ha sTAlyAmopyAgniM pradaduranenezwvAsmAkameko BavizyasIti taM ca ha
kumAraM cAdAyAvavrAja so'raRya evAgniM niDAya kumAreREva grAmameyAya
punarEmItyettiroBUtaM yo'gniraSvatTaM taM yA sTAlI SamIM tAM sa ha
punarganDarvAneyAya



11.5.1.[14]

te hocuH  saMvatsaraM cAtuzprASyamodanaM paca sa etasyEvASvatTasya tisrastisraH
samiDo GftenAnvajya samidvatIBirGftavatIBirfgBiraByADattAtsa
yastato'gnirjanitA sa eva sa Baviteti



11.5.1.[15]

te hocuH  paro'kzamiva vA etadASvatTImevottarAraRiM kuruzva
SamImayImaDarAraRiM sa yastato'gnirjanitA sa eva sa Baviteti



11.5.1.[16]

te hocuH  paro'kzamiva vA etadASvatTImevottarAraRiM kuruzvASvatTImaDarAraRiM
sa yastato'gnirjanitA sa eva sa Baviteti



11.5.1.[17]

sa ASvatTImevottarAraRiM cakre  ASvatTImaDarAraRiM sa yastato'gnirjajYe sa eva sa
Asa tenezwvA ganDarvARAmeka Asa tasmAdASvatTImevottarAraRiM
kurvItASvatTImaDarAraRiM sa yastato'gnirjAyate sa eva sa Bavati tenezwvA
ganDarvARAmeko Bavati




11.5.2.[1]

prajApatirha cAturmAsyErAtmAnaM vidaDe  sa imameva dakziRaM bAhuM
vESvadevaM havirakuruta tasyAyamevANguzWa AgneyaM haviridaM sOmyamidaM
sAvitraM



11.5.2.[2]

sa vE varzizWaH puroqASo Bavati  tasmAdiyamAsAM varzizWedaM sArasvatamidam
pOzRamaTa ya eza uparizwAdDastasya saMDistanmArutamidaM vESvadevaM
dordyAvApfTivIyaM tadvA aniruktaM Bavati tasmAttadaniruktam



11.5.2.[3]

ayameva dakziRa UrurvaruRapraGAsAH  tasya yAni paYca havIMzi samAyIni tA imAH
paYcANgulayaH kulPAvevEndrAgnaM havistadvE dvidevatyaM Bavati tasmAdimO
dvO kulPAvidaM vAruRamidaM mArutamanUkaM kAyastadvA aniruktaM Bavati
tasmAttadaniruktam



11.5.2.[4]
muKamevAsyAnIkavatIzwiH  muKaM hi prARAnAmanIkamuraH sAMtapanIyorasA hi
samiva tapyata udaraM gfhameDIyA pratizWA vA udaraM pratizWityA eva
SiSnAnyevAsya krEqinaM haviH SiSnErhi krIqatIvAyamevAvANprARa AdityezwiH



11.5.2.[5]

ayamevottara UrurmahAhaviH  tasya yAni paYca havIMzi samAyIni tA imAH
paYcANgulayaH kulPAvevEndrAgnaM havistadvE dvidevatyaM Bavati tasmAdimO
dvO kulPAvidaM mAhendramidaM vESvakarmaRaM tadvA aniruktaM Bavati
tasmAttadaniruktamaTa yadidamantarudare tatpitfyajYastadvA aniruktaM Bavati
tasmAttadaniruktam



11.5.2.[6]

ayamevottaro bAhuH SunAsIrIyam  tasya yAni paYca havIMzi samAyIni tA imAH
paYcANgulayo'Ta ya eza uparizwAdDastasya saMDistacunAsIrIyamidaM vAyavyaM doH
sOryaM tadvA aniruktaM Bavati tasmAttadaniruktam



11.5.2.[7]

tAni vA etAni  cAturmAsyAni trizaMDIni dvisamastAni tasmAdimAni puruzasyANgAni
trizaMDIni dvisamastAni tezAM vE caturRAM dvayostrIRitrIRi havIMzyaniruktAni
Bavanti dvedve dvayoH



11.5.2.[8]

tezAM vE caturzvagniM manTanti  tasmAccaturBiraNgErAyute dvayoH praRayanti
tasmAddvAByAmetyevamu ha prajApatiScAturmAsyErAtmAnaM vidaDe taTo
evEvaMvidyajamAnaScAturmAsyErAtmAnaM viDatte



11.5.2.[9]

tadAhuH  svargAyatraM vESvadevaM haviH syAtsarvatrEzwuBaM varuRapraGAsAH
sarvajAgataM mahAhaviH sarvAnuzwuBaM SunAsIrIyaM catuzwomasyApsyA iti tadu
taTA na kuryAdyattvA etAnyaBisampadyante tenEvAsya sa kAma upApto Bavati



11.5.2.[10]

tAni vA etAni  cAturmAsyAni dvAzazwAni trIRi SatAni bfhatyaH sampadyante tadeBiH
saMvatsaraM ca mahAvrataM cApnotyaTo dvipratizWo vA ayaM yajamAno
yajamAnamevEtatsvarge loka AyAtayati pratizWApayati


11.5.3.[1]

SOceyo ha prAcInayogyaH  uddAllkamAruRimAjagAma brahmodyamagnihotraM
vividizAmIti



11.5.3.[2]

sa hovAca  gOtama kA te'gnihotrI ko vatsaH kimupasfzwA kiM saMyojanaM kiM
duhyamAnaM kiM dugDaM kimAhriyamARaM kimaDiSritaM kimavajyotyamAnaM
kimadBiH pratyAnItaM kimudvAsyamAnaM kimudvAsitaM kimunnIyamAnaM
kimunnItaM kimudyataM kiM hriyamARaM kiM nigfhItam



11.5.3.[3]

kAM samiDamAdaDAsi kA pUrvAhutiH kimupAsIzadaH kimapEkzizWAH kottarAhutiH



11.5.3.[4]

kiM hutvA prakampayasi  kiM srucaM parimfjya kUrce nyamArjIH kiM dvitIyam
parimfjya dakziRato hastamupAsIzadaH kiM pUrvaM prASIH kiM dvitIyaM
kimutsfpyApAH kiM srucyapa AnIya nirOkzIH kiM dvitIyaM kiM tftIyametAM
diSamudOkzIH kiM jaGanenAhavanIyamapo nyanEzIH kiM samatizWipo yadi vA
etadvidvAnagnihotramahOzIraTa te hutaM yadyu vA avidvAnahutameva ta iti



11.5.3.[5]

sa hovAca  iqEva me mAnavyagnihotrI vAyavyo vatsaH sajUrupasfzwA virAw
saMyojanamASvinaM duhyamAnaM vESvadevaM dugDaM
vAyavyamAhriyamARamAgneyamaDiSritamEndrAgnamavajyotyamnAnaM
vAruRamadBiH pratyAnItaM vAyavyamudvAsyamAnaM
dyAvApfTivyamudvAsitamASvinamunnIyamAnaM vESvadevamunnItam
mahAdevAyodyataM vAyavyaM hriyamARaM vEzRavaM nigfhItam



11.5.3.[6]

aTa yAM samiDamAdaDAmi  AhutInAM sA pratizWA yA pUrvAhutirdevAMstayAprEzaM
yadupAsIzadaM bArhaspatyaM tadyadapEkzizImaM cAmuM ca lokO tena samaDAM
yottarAhutirmAM tayA svarge loke'DAm



11.5.3.[7]

aTa yadDutvA prakampayAmi  vAyavyaM tadyatsrucaM parimfjya kUrce
nyamArjizaDivanaspatIMstenAprEzaM yaddvitIyaM parimfjya dakziRato
hastamupAsIzadaM pitFMstenAprEzaM yatpUrvaM prASizaM mAM tenAprEzaM
yaddvitIyaM prajAM tenATa yadutsfpyApAM paSUMstenAprEzaM yatsrucyapa AnIya
nirOkzizaM sarpadevajanAMstenAprEzaM yaddvitIyaM ganDarvApsarasastenATa
yattftIyametAM diSamudOkzizaM svargasya lokasya tena dvAraM vyavArizaM
yajjaGanenAhavanIyamapo nyanEzamasmE lokAya tena vfzwimadAM
yatsamatizWipaM yatpfTivyA UnaM tattenApUpuramityetannO Bagavantsaheti hovAca



11.5.3.[8]

SOceyo jYaptaH  prakzyAmi tveva Bagavantamiti pfcEva prAcInayogyeti sa hovAca
yasminkAla udDftAste'gnayaH syurupAvahftAni pAtrARi hozyantsyA aTa ta
AhavanIyo'nugacedvetTa tadBayaM yadatra juhvato BavatIti vedeti hovAca purA
cirAdasya jyezWaH putro mriyeta yasyEtadaviditaM
syAdvidyABistvevAhamatArizamiti kiM viditaM kA prAyaScittiriti prARa
udAnamapyagAditi gArhapatya AhutiM juhuyAM sEva prAyaScittirna tadAgaH
kurvIyetyetannO Bagavantsaheti hovAca



11.5.3.[9]

SOceyo jYaptaH  prakzyAmi tveva Bagavantamiti pfcEva prAcInayogyeti sa hovAca
yatra ta etasminneva kAle gArhapatyo'nugadvetTa tadBayaM yadatra juhvato
BavatIti vedeti hovAca purA cirAdasya gfhapatirmriyeta yasyEtadaviditaM
syAdvidyABistvevAhamatArizamiti kiM viditaM kA prAyaScittirityudAnaH
prARamapyagAdityAhavanIya AhutiM juhuyAM sEva prAyaScittirna tadAgaH
kurvIyetyetannO Bagavantsaheti hovAca



11.5.3.[10]

SOceyo jYaptaH  prakzyAmi tveva Bagavantamiti pfcEva prAcInayogyeti sa hovAca
yatra ta etasminneva kAle'nvA?Aryapacano'nugacedvetTa tadBayaM yadatra juhvato
BavatIti vedeti hovAca purA cirAdasya sarve paSavo mriyeranyasyEtadaviditaM
syAdvidyABistvevAhamatArizamiti kiM viditaM kA prAyaScittiriti vyAna
udAnamapyagAditi gArhapatya AhutiM juhuyAM sEva prAyaScittirna tadAgaH
kurvIyetyetannO Bagavantsaheti hovAca



11.5.3.[11]

SOceyo jYaptaH  prakzyAmi tveva Bagavantamiti pfcEva prAcInayogyeti sa hovAca
yatra ta etasminneva kAle sarve'gnayo'nugaceyurvetTa tadBayaM yadatra juhvato
BavatIti vedeti hovAca purA cirAdasyAdAyAdaM kulaM syAdyasyEtadaviditaM
syAdvidyABistvevAhamatArizamiti kiM viditaM kA prAyaScittiriti purA cirAdagnim
maTitvA yAM diSaM vAto vAyAttAM diSamAhavanIyamudDftya vAyavyAmAhutiM
juhuyAM sa vidyAM samfdDaM me'gnihotraM sarvadevatyaM vAyuM hyeva sarvARi
BUtAnyapiyanti vAyoH punarvisfjyante sEva prAyaScittirna tadAgaH kurvIyetyetannO
Bagavantsaheti hovAca


11.5.3.[12]

SOceyo jYaptaH  prakzyAmi tveva Bagavantamiti pfcEva prAcInayogyeti sa hovAca
yatra ta etasminneva kAle nivAte sarve'gnayo'nugaceyurvetTa tadBayaM yadatra
juhvato BavatIti vedeti hovAcApriyamevAsmiMloke
paSyetApriyamamuzminyasyEtadaviditaM syAdvidyABistvevAhamatArizamiti kiM
viditaM kA prAyaScittiriti purA cirAdagniM maTitvA prAYcamAhavanIyamudDftya
jaGanenAhavanIyamupaviSyAhamevEnatpibeyaM sa vidyAM samfdDaM me'gnihotraM
sarvadevatyaM brAhmaRaM hyeva sarvARi BUtAnyapiyanti brAhmaRAtpunarvisfjyante
sEva prAyaScittirna tadAgaH kurvIyetyaTa vA ahametannAvedizamiti hovAca



11.5.3.[13]

SOceyo jYaptaH  imAni samitkAzWAnyupAyAni Bagavantamiti sa hovAca yadevaM
nAvakzyo mUrDA te vyapatizyadehyupehIti taTeti taM hopaninye tasmE hEtAM
SokatarAM vyAhftimuvAca yatsatyaM tasmAdu satyameva vadet



11.5.4.[1]

brahmacaryamAgAmityAha  brahmaRa evEtadAtmAnaM nivedayati
brahmacAryasAnItyAha brahmaRa evEtadAtmAnaM paridadAtyaTEnamAha ko
nAmAsIti prajApatirvE kaH prAjApatyamevEnaM tatkftvopanayate



11.5.4.[2]

aTAsya hastaM gfhRAti  indrasya
brahmacAryasyagnirAcAryastavAhamAcAryastavAsAvityete vE SrezWe balizWe devate
etAByAmevEnaM SrezWAByAM balizWAByAM devatAByAM paridadAti taTA hAsya
brahmacArI na kAM canArtimArcati na sa yaevaM veda



11.5.4.[3]

aTEnaM BUteByaH paridadAti  prajApataye tvA paridadAmi devAya tvA savitre
paridadAmItyete vE SrezWe varzizWe devate etAByAmevEnaM SrezWAByAM
varzizWAByAM devatAByAM paridadAti taTA hAsya brahmacArI na kAM
canArtimArcati na sa ya evaM veda



11.5.4.[4]

adByastvOzaDIByaH paridadAmIti  tadenamadByaScOzaDiByaSca paridadAti
dyAvApfTivIByAM tvA paridadAmIti tadenamAByAM dyAvApfTivIByAM paridadAti
yayoridaM sarvamaDi viSveByastvA BUteByaH paridadAmyarizwyA iti tadenaM
sarveByo BUteByaH paridadAtyarizwyE taTA hAsya brahmacArI na kAM
canArtimArcati na sa ya evaM veda


11.5.4.[5]

brahmacAryasItyAha  brahmaRa evEnaM tatparidadAtyapo'SA netyamftaM vA
Apo'mftamaSAnetyevEnaM tadAha karma kurviti vIryaM vE karma vIryaM
kurvityevEnaM tadAha samiDamADehIti samintsvAtmAnaM tejasA
brahmavarcasenetyevEnaM tadAha mA SuzupTA iti mA mfTA ityevEnaM
tadAhApo'SAnetyamftaM vA Apo'mftamaSAnetyevEnaM tadAha tadenamuBayato'mftena
parigfhRAti taTA hAsya brahmacArI na kAM canArtimArcati na sa ya evaM veda



11.5.4.[6]

aTAsmE sAvitrImanvAha  tAM ha smEtAM purA saMvatsare'nvAhuH saMvatsarasammitA
vE garBAH prajAyante jAta evAsmiMstadvAcaM daDma iti



11.5.4.[7]

aTa zawsu mAsezu  zaqvA ftavaH saMvatsarasya saMvatsarasammitA vE garBAH
prajAyante jAta evAsmiMstadvAcaM daDma iti



11.5.4.[8]

aTa caturviMSatyahe  caturviMSatirvE saMvatsarasyArDamAsAH saMvatsarasammitA vE
garBAH prajAyante jAta evAsmiMstadvAcaM daDma iti



11.5.4.[9]

aTa dvAdaSAhe  dvAdaSa vE mAsAH saMvatsarasya saMvatsarasam



11.5.4.[10]

aTa zaqahe  zadvA ftavaH saMvatsarasya saMvatsarasaM



11.5.4.[11]

aTa tryahe  trayo vA ftavaH saMvatsarasya saMvatsarasaM



11.5.4.[12]

tadapi SlokaM gAyanti  AcAryo garBI Bavati hastamADAya dakziRam  tftIyasyAM sa
jAyate sAvitryA saha brAhmaRa iti sadyo ha tvAva brAhmaRAyAnubrUyAdAgneyo vE
brAhmaRaH sadyo vA agnirjAyate tasmAtsadya eva brAhmaRAyAnubrUyAt



11.5.4.[13]

tAM hEtAmeke  sAvitrImanuzwuBamanvAhurvAgvA anuzwuptadasminvAcaM daDma
iti na taTA kuryAdyo hEnaM tatra brUyAdA nvA ayamasya vAcamadita mUko
BavizyatItISvaro ha taTEva syAttasmAdetAM gAyatrImeva sAvitrImanubrUyAt



11.5.4.[14]

aTa hEke dakziRataH  tizWate vAsInAya vAnvAhurna taTA kuryAdyo hEnaM tatra
brUyAdbulbaM nvA ayamimamajIjanata bulbo BavizyatItISvaro ha taTEva
syAttasmAtpurastAdeva pratIce samIkzamARAyAnubrUyAt



11.5.4.[15]

tAM vE paco'nvAha  trayo vE prARAH prARa udAno
vyAnastAnevAsmiMstaddaDAtyaTArDarcaSo dvO vA imO prARO prARodAnAveva
prARodAnAvevAsmiMstaddaDAtyaTa kftsnAmeko vA ayaM prARaH kftsna eva
prARamevAsmiMstatkftsnaM daDAti



11.5.4.[16]

tadAhuH  na brahmaRaM brahmacaryamupanIya miTunaM caredgarBo vA eza
Bavati yo brahmacaryamupEti nedimaM brahmaRaM viziktAdretaso janayAnIti



11.5.4.[17]

tadu vA AhuH  kAmameva careddvayyo vA imAH prajA dEvyaScEva manuzyaSca tA vA
imA manuzyaH prajAH prajananAtprajAyante candAMsi vE dEvyaH prajAstAni muKato
janayate tata etaM janayate tasmAdu kAmameva caret



11.5.4.[18]

tadAhuH  na brahmacArI sanmaDvaSnIyAdozaDInAM vA eza paramo raso yanmaDu
nedannAdyasyAntaM gacAnItyaTa ha smAha SvetaketurAruReyo brahmacArI
sanmaDvaSnaMstrayyE vA etadvidyAyE SizwaM yanmaDu sa tu raso
yasyedfkSizwamiti yaTA ha vA fcaM vA yajurvA sAma vABivyAharettAdfktadya evaM
vidvAnbrahmacArI sanmaDvaSnAti tasmAdu kAmamevASnIyAt



11.5.5.[1]
devAnvA UrDvAntsvargaM lokaM yataH  asurAstamasAntaradaDuste hocurna vA
asyAnyena sattrAdapaGAto'sti hanta sattramAsAmahA iti



11.5.5.[2]

te SatAgnizwomaM sattramupeyuH  te yAvadAsInaH
parApaSyettAvatastamo'pAGnatEvameva SatokTyena
yAvattizWanparApaSyettAvatastamo'pAGnata



11.5.5.[3]

te hocuH  apa vAva tamo hanmahe na tveva sarvamiva hanta prajApatiM pitaram
pratyayAmeti te prajApatiM pitaraM pratItyocurasurA vE no Bagava UrDvAntsvargaM
lokaM yatastamasAntaradaDuH



11.5.5.[4]

te SatAgnizwomaM sattramupEma  te yAvadAsInaH
parApaSyettAvatastamo'pAhanmahyevameva SatokTyena
yAvattizWanparApaSyettAvatastamo'pAhanmahi pra no BagavaYcADi
yaTAsurAMstamo'pahatya sarvaM pApmAnamapahatya svargaM lokaM prajYAsyAma iti



11.5.5.[5]

sa hovAca  asarvakratuByAM vE yajYAByAmaganta yadagnizwomena cokTyena ca
SatAtirAtraM sattramupeta tenAsurAMstamo'pahatya sarvaM pApmAnamapahatya
svargaM lokaM prajYAsyaTeti



11.5.5.[6]

te SatAtirAtraM sattramupeyuH  tenAsurAMstamo'pahatya sarvaM pApmAnamapahatya
svargaM lokaM prajajYustezAmarvAkpaYcASezvevAhaHsvaharaBi rAtrisAmAni parIyU
rAtrimaByahaHsAmAni



11.5.5.[7]

te hocuH  amuhAma vE na prajAnImo hanta prajApatimeva pitaraM pratyayAmeti te
prajApatimeva pitaraM pratItyocurahanno rAtrisAmAni rAtryAmahno Bavanti naH
vipaScidyajYAnmugDAnvidvAnDIro'nuSADi na iti



11.5.5.[8]
tAnhEtadupajagO  mahAhimiva vE hradAdbalIyAnanvavet]ya anutta
svAdAsTAnAttataH sattraM na tAyata iti



11.5.5.[9]

ASvinaM vE vaH SasyamAnam  prAtaranuvAkamAsTAnAdanutta yamAsTAnAdanudDvaM
DIrAH santo aDIravat  praSAstrA tamupeta SanErapratiSaMsateti



11.5.5.[10]

te hocuH  kaTaM nu BagavaH SastaM kaTamapratiSastamiti sa hovAca yatra
hotASvinaM SaMsannAgneyAsya kratorgAyatrasya candasaH pAraM gacAttatpratiprasTAtA
vasatIvarIH parihftya mEtrAvaruRasya havirDAnayoH
prAtaranuvAkamupAkurutAduccErhotA SaMsati SanEritaro jaYjapyamAna ivAnvAha
tanna vAcA vAcaM pratyeti na candasA candaH



11.5.5.[11]

parihite prAtaranuvAke  yaTAyatanamevopAMSvantaryAmO hutvA droRakalaSe
pavitraM prapIqyaM nidaDAti tiro'hnayEScaritvA pratyaYcaH pratiparetya
tirohnayAneva BakzayADvA aTAnupUrvaM yajYapucaM saMsTApya ya UrDvA
antaryAmAdgrahAstAngfhItvA vipruzAM homaM hutvA saMtaniM ca bahizpavamAnena
stutvAhareva pratipadyADvA iti



11.5.5.[12]

tadete'Bi SlokAH  caturBiH sEnDavEryuktErDIrA vyajahustamaH  vidvAMso ye
Satakratu devAH sattramatanvateti



11.5.5.[13]

catvAro hyatra yuktA Bavanti dvO hotArO dvAvaDvaryU  pavernu Sakveva hanUni
kalpayannahnorantO vyatizajanta DIrAH  na dAnavA yajYiyaM tantumezAM vijAnImo
vitataM mohayanti naH  pUrvasyAhnaH pariziMzanti karma
taduttareRABivitanvate'hnA  durvijYAnaM kAvyaM devatAnAM somAH somErvyatizaktAH
plavante  samAnAntsadamukzanti hayAnkAzWaBfto yaTA  pUrRAnparisrutaH
kumBAnjanamejayasAdana ityasurarakzasAnyapeyuH



11.5.6.[1]

paYcEva mahAyajYAH  tAnyeva mahAsattrARi BUtayajYo manuzyayajYaH pitfyajYo
devayajYo brahmayajYa iti


11.5.6.[2]

aharaharBUteByo baliM haret  taTEtaM BUtayajYaM
samApnotyaharahardadyAdodapAtrAttaTEtaM manuzyayajYaM samApnotyaharahaH
svaDAkuryAdodapAtrAttaTEtaM pitfyajYaM samApnotyaharahaH svAhAkuryAdA
kAzWAttaTEtaM devayajYaM samApnoti



11.5.6.[3]

aTa brahmayajYaH  svADyAyo vE brahmayajYastasya vA etasya brahmayajYasya
vAgeva juhUrmana upaBfccakzurDruvA meDA sruvaH satyamavaBfTaH svargo
loka udayanaM yAvantaM ha vA imAM pfTivIM vittena pUrRAM dadaMlokaM jayati
tristAvantaM jayati BUyAMsaM cAkzayyaM ya evaM vidvAnaharahaH svADyAyamaDIte
tasmAtsvAhyAyo'DyetavyaH



11.5.6.[4]

payAahutayo ha vA etA devAnAm  yadfcaH sa ya evaM vidvAnfco'harahaH
svADyAyamaDIte payAahutiBireva taddevAMstarpayati ta enaM tfptAstarpayanti
yogakzemeRa prARena retasA sarvAtmanA sarvABiH puRyABiH sampadBirGftakulyA
maDukulyAH pitF!ntsvaDA aBivahanti



11.5.6.[5]

AjyAhutayo ha vA etA devAnAm  yadyajUMzi sa ya evaM vidvAnyajUMzyaharahaH
svADyAyamaDIta AjyAhutiBireva taddevAMstarpayati ta enaM tfptAstarpayanti
yogakzemeRa prARena re



11.5.6.[6]

somAhutayo ha vA etA devAnAm  yatsAmAni sa ya evaM vidvAntsAmAnyaharahaH
svADyAyamaDIte somAhutiBireva taddevAMstarpayati ta enaM tfptAstarpayanti
yogakzemeRa prARena re



11.5.6.[7]

medAahutayo ha vA etA devAnAm  yadaTarvANgirasaH sa ya evaM
vidvAnaTarvANgiraso'harahaH svADyAyamaDIte medAahutiBireva
taddevAMstarpayati ta enaM tfptAstarpayanti yogakzemeRa prARena re



11.5.6.[8]

maDvAhutayo ha vA etA devAnAm  yadanuSAsanAni vidyA vAkovAkyamitihAsapurARaM
gATA nArASaMsyaH sa ya evaM vidvAnanuSAsanAni vidyA vAkovAkyamitihAsapurARaM
gATA nArASaMsIrityaharahaH svADyAyamaDIte maDvAhutiBireva
taddevAMstarpayati ta enaM tfptAstarpayanti yogakzemeRa prARena re



11.5.6.[9]

tasya vA etasya brahmayajYasya  catvAro vazawkArA yadvAto vAti yadvidyotate
yatstanayati yadavasPUrjati tasmAdevaMvidvAte vAti vidyotamAne
stanayatyavasPUrjatyaDIyItEva vazawkArARAmacambawkArAyAti ha vE punarmftyum
mucyate gacati brahmaRaH sAtmatAM sa cedapi prabalamiva na SaknuyAdapyekaM
devapadamaDIyItEva taTA BUteByo na hIyate



11.5.7.[1]

aTAtaH svADyAyapraSaMsA  priye svADyAyapravacane Bavato yuktamanA
BavatyaparADIno'harahararTAntsADayate suKaM svapiti paramacikitsaka Atmano
BavatIndriyasaMyamaScEkArAmatA ca prajYAfdDiryaSo lokapaktiH prajYA
varDamAnA caturo DarmAnbrAhmaRamaBinizpAdayati brAhmaRyam
pratirUpacaryAM yaSo lokapaktiM lokaH pacyamAnaScaturBirDarmErbrAhmaRam
BunaktyarcayA ca dAnena cAjyeyatayA cAvaDyatayA ca



11.5.7.[2]

ye ha vE ke ca SramAH  ime dyAvApfTivI antareRa svADyAyo hEva tezAM paramatA
kAzWA ya evaM vidvAntsvADyAyamaDIte tasmAtsvADyAyo'DyetavyaH



11.5.7.[3]

yadyadDa vA ayaM candasaH  svADyAyamaDIte tenatena hEvAsya
yajYakratunezwaM Bavati ya evaM vidvAntsvADyAyamaDIte
tasmAtsvADyAyo'DyetavyaH



11.5.7.[4]

yadi ha vA apyaByaktaH  alaMkftaH suhitaH suKe Sayane SayAnaH svADyAyamaDIta
A hEva sa naKAgreByastapyate ya evaM vidvAntsvADyAyamaDIte
tasmAtsvADyAyo'DyetavyaH



11.5.7.[5]

maDu ha vA fcaH  GftaM ha sAmAnyamftaM yajUMzi yadDa vA ayaM
vAkovAkyamaDIte kzIrOdanamAMsOdanO hEva tO


11.5.7.[6]

maDunA ha vA eza devAMstarpayati  ya evaM vidvAnfco'harahaH svADyAyamaDIte ta
enaM tfptAstarpayanti sarvEH kAmEH sarvErBogEH



11.5.7.[7]

Gftena ha vA eza devAMstarpayati  ya evaM vidvAntsAmAnyaharahaH
svADyAyamaDIte ta enaM tfptA



11.5.7.[8]

amftena ha vA eza devAMstarpayati  ya evaM vidvAnyajUMzyaharahaH
svADyAyamaDIte ta enaM tfptA



11.5.7.[9]

kzIrOdanamAMsOdanAByAM ha vA eza devAMstarpayati  ya evaM
vidvAnvAkovAkyamitihAsapurARamityaharahaH svADyAyamaDIte ta enaM tfptA



11.5.7.[10]

yanti vA ApaH  etyAditya eti candramA yanti nakzatrARi yaTA ha vA etA devatA neyurna
kuryurevaM hEva tadaharbrAhmaRo Bavati yadahaH svADyAyaM nADIte
tasmAtsvADyAyo'DyetavyastasmAdapyfcaM vA yajurvA sAma vA gATAM vA kuMvyAM
vABivyAharedvratasyAvyavacedAya



11.5.8.[1]

prajApatirvA idamagra AsIt  eka eva so'kAmayata syAM prajAyeyeti so'SrAmyatsa
tapo'tapyata tasmAcrAntAttepAnAttrayo lokA asfjyanta pfTivyantarikzaM dyOH



11.5.8.[2]

sa imAMstrIMlokAnaBitatApa  teByastapteByastrIRi jyotIMzyajAyantAgniryo'yam
pavate sUryaH



11.5.8.[3]

sa imAni trIRi jyotIMzyaBitatApa  teByastapteByastrayo vedA ajAyantAgnerfgvedo
vAyoryajurvedaH sUryAtsAmavedaH



11.5.8.[4]

sa imAMstrInvedAnaBitatApa  teByastapteByastrIRi SukrARyajAyanta
BUrityfgvedAdBuva iti yajurvedAtsvariti sAmavedAttadfgvedenEva hotramakurvata
yajurvedenADvaryavaM sAmavedenodgITaM yadeva trayyE vidyAyE SukraM tena
brahmatvamaToccakrAma



11.5.8.[5]

te devAH prajApatimabruvan  yadi na fkto vA yajuzwo vA sAmato vA yajYo
hvaletkenEnaM Bizajyemeti



11.5.8.[6]

sa hovAca  yadyfkto BUriti caturgfhItamAjyaM gfhItvA gArhapatye juhavaTa yadi
yajuzwo Buva iti caturgfhItamAjyaM gfhItvAgnIDrIye juhavaTAnvAhAryapacane vA
haviryajYe yadi sAmataH svariti caturgfhItamAjyaM gfhItvAhavanIye juhavaTa yadyu
avijYAtamasatsarvARyanudrutyAhavanIye juhavaTa tadfgvedenEvargvedam
Bizajyati yajurvedena yajurvedaM sAmavedena sAmavedaM sa yaTA parvaRA parva
saMdaDyAdevaM hEva sa saMdaDAti ya etABirBizajyatyaTa yo hAto'nyena
Bizajyati yaTA SIrRena SIrRaM saMDitsedyaTA vA SIrRe garamaBinidaDyAdevaM
tattasmAdevaMvidameva brahmARaM kurvIta nAnevaMvidam



11.5.8.[7]

tadAhuH  yadfcA hotraM kriyate yajuzADvaryavaM sAmnodgITo'Ta kena
brahmatvamityanayA trayyA vidyayeti ha brUyAt



11.5.9.[1]

prajApatirha vA eza yadaMSuH  so'syEza AtmEvAtmA hyayaM prajApatirvAgevAdAByaH
sa yadaMSuH gfhItvAdAByaM gfhRAtyAtmAnamevAsyEtatsaMskftya tasminnetAM vAcam
pratizWApayati



11.5.9.[2]

aTa mano ha vA aMSuH  vAgadAByaH prARa evAMSurudAno'dAByaScakzurevAMSuH
SrotramadAByastadyadetO grahO gfhRanti sarvatvAyEva kftsnatAyE


11.5.9.[3]

aTa devASca ha vA asurASca  uBaye prAjApatyA asparDanta ta etasminneva yajYe
prajApatAvasparDantAsmAkamayaM syAdasmAkamayaM syAditi



11.5.9.[4]

tato devAH arcantaH SrAmyantaScerusta etaM grahaM dadfSuretamadAByaM
tamagfhRata te savanAni prAvfhanta te sarvaM yajYaM
samavfYjatAntarAyannasurAnyajYAt



11.5.9.[5]

te hocuH  adaBAma vA enAniti tasmAdadAByo na vE no'daBanniti tasmAdadAByo
vAgvA adAByaH seyamadabDA vAktasmAdvevAdABya evaM ha vE dvizato
BrAtfvyasya sarvaM yajYaM saMvfNkta evaM dvizantaM BrAtfvyaM
sarvasmAdyajYAnnirBajati bahirDA karoti ya u evametadveda



11.5.9.[6]

sa yenEva pAtreRAMSuM gfhRAti  tasminneva pAtre nigrAByAByo'pa AnIya
tasminnetAnaMSUngfhRAti



11.5.9.[7]

upayAmagfhIto'si  agnaye tvA gAyatracandasaM gfhRAmIti gAyatraM prAtaHsavanaM
tatprAtaHsavanaM pravfhatIndrAya tvA trizwupcandasaM gfhRAmIti trEzwuBam
mADyandinaM savanaM tanmADyandinaM savanaM pravfhati viSveByastvA deveByo
jagaccandasaM gfhRAmIti jAgataM tftIyasavanaM tattftIyasavanam
pravfhatyanuzwupte'Bigara iti yadvA UrDvaM savaneByastadAnuzwuBaM
tadevEtatpravfhati tannABizuRoti vajro vE grAvA vAgadAByo nedvajreRa vAcaM
hinasAnIti



11.5.9.[8]

aMSUnevADUnoti  vreSInAM tvA patmannADUnomi kukUnanAnAM tvA
patmannADUnomi BandanAnAM tvA patmannADUnomi madintamAnAM tvA
patmannADUnomi maDuntamAnAM tvA patmannADUnomItyetA vE
dEvIrApastadyAScEva dEvIrApo yAScemA mAnuzyastABirevAsminnetaduBayIBI
rasaM daDAti



11.5.9.[9]

SukraM tvA Sukra ADUnomIti  SukraM hyetacukra ADUnotyahno rUpe sUryasya
raSmizviti tadahnaScEvEnametadrUpe sUryasya ca raSmizvADUnoti



11.5.9.[10]

kakuBaM rUpaM vfzaBasya rocate bfhaditi  etadvE kakuBaM rUpaM vfzaBasya
rocate bfhadya eza tapati SukraH Sukrasya purogAH somaH somasya purogA iti
tacukramevEtacukrasya purogAM karoti somaM somasya purogAM yatte somAdAByaM
nAma jAgfvi tasmE tvA gfhRAmItyetadDa vA asyAdAByaM nAma jAgfvi
yadvAktadvAcamevEtadvAce gfhRAti



11.5.9.[11]

aTopanizkramya juhoti  tasmE te soma somAya svAheti tatsomamevEtatsomAya
juhoti taTo vAcamagnO na pravfRaktyaTa hiraRyamaBivyanityasAveva
banDustasya tAvatIreva dakziRA yAvatIraMSoH



11.5.9.[12]

aTAMSUnpunarapyarjati  uSiktvaM deva somAgneH priyaM pATo'pIhi vaSI tvaM deva
somendrasya priyaM pATo'pIhyasmatsaKA tvaM deva soma viSvezAM devAnAm
priyaM pATo'pIhIti savanAni vA adaH pravfhati
tAnyevEtatpunarApyAyayatyayAtayAmAni karoti tErayAtayAmEryajYaM tanvate



11.6.1.[1]

Bfgurha vE vAruRiH  varuRaM pitaraM vidyayAtimene tadDa varuRo vidAM
cakArAtivE mA vidyayA manyata iti



11.6.1.[2]

sa hovAca  prANputraka vrajatAttatra yatpaSyetaddfzwvA dakziRA vrajatAttatra
yatpaSyestaddfzwvA pratyagvrajatAttatra yatpaSyestaddfzwvodagvrajatAttatra
yatpaSyestaddfzwvEtayoH pUrvayoruttaramanvavAntaradeSaM vrajatAttatra
yatpaSyestanma AcakzITA iti



11.6.1.[3]

sa ha tata eva prANpravavrAja  edu puruzEH puruzAnparvARyezAM parvaSaH
saMvraScaM parvaSo viBajamAnAnidaM tavedaM mameti sa hovAca BIzmaM bata
BoH puruzAnnvA etatpuruzAH parvARyezAM saMvraScaM parvaSo vyaBakzateti te
hocuritTaM vA ime'smAnamuzmiMloke'sacanta tAnvayamidamiha pratisacAmahA iti sa
hovAcAstIha prAyaScittI3 ityastIti kAti pitA te vedeti


11.6.1.[4]

sa ha tata eva dakziRA pravavrAja  edu puruzEH puruzAnparvARyezAM parvaSaH
saMkartaM parvaSo viBajamAnAnidaM tavedaM mameti sa hovAca BIzmaM bata
BoH puruzAnnvA etatpuruzAH parvARyezAM parvaSaH saMkartaM parvaSo
vyaBakzateti te hocuritTaM vA ime'smAnamuzmiMloke'sacanta tAnvayamidamiha
pratisacAmahA iti sa hovAcAstIha prAyaScittI3 ityastIti kAti pitEva te vedeti



11.6.1.[5]

sa ha tata eva pratyaNpravavrAja  edu puruzEH
puruzAMstUzRImAsInAMstUzRImAsInEradyamAnAntsa hovAca BIzmaM bata BoH
puruzAnnvA etatpuruzAstUzRImAsInAMstUzRImAsInA adantIti te hocuritTaM vA
ime'smAnamuzmiMloke'sacanta tAnvayamidamiha pratisacAmahA iti sa hovAcAstIha
prAyaScittI3 ityastIti kAti pitEva te vedeti



11.6.1.[6]

sa ha tata evodaNpravavrAja  edu puruzEH puruzAnAkrandayata
AkrandayadBiradyamAnAntsa hovAca BIzmaM bata BoH puruzAnnvA etatpuruzA
Akrandayata Akrandayanto'dantIti te hocuritTaM vA ime'smAnamu



11.6.1.[7]

sa ha tata evEtayoH pUrvayoH  uttaramanvavAntaradeSaM pravavrAjedu striyO
kalyARIM cAtikalyARIM ca te antareRa puruzaH kfzRaH piNgAkzo daRqapARistasTO taM
hEnaM dfzwvA BIrviveda sa hetya saMviveSa taM ha pitovAcADIzva svADyAyaM
kasmAnnu svADyAyaM nADIza iti sa hovAca kimaDyezye na kiM canAstIti tadDa
varuRo vidAM cakArAdrAgvA iti



11.6.1.[8]

sa hovAca  yAnvE tatprAcyAM diSyadrAkzIH puruzEH pu ruzAnparvARyezAM parvaSaH
saMvraScaM parvaSo viBajamAnAnidaM tavedaM mameti vanaspatayo vE te
aBUvantsa yadvanaspatInAM samiDamAdaDAti tena vanaspatInavarundDe tena
vanaspatInAM lokaM jayati



11.6.1.[9]

aTa yAnetataddakziRAyAM diSyadrAkzIH  puruzEH puruzAnparvARyezAM parvaSaH
saMkartaM parvaSo viBajamAnAnidaM tavedaM mameti paSavo vE te aBUvantsa
yatpayasA juhoti tena paSUnavarunDe tena paSUnAM lokaM jayati


11.6.1.[10]

aTa yAnetatpratIcyAM diSyadrAkzIH  puruzEH
puruzAMstUzRImAsInAMstUzRImAsInEradyamAnAnozaDayo vE tA aBUvantsa
yattfRenAvajyotayati tenOzaDIravarundDe tenOzaDInAM lokaM jayati



11.6.1.[11]

aTa yAnetadudIcyAM diSyadrAkzIH  puruzEH puruzAnAkrandayata
AkrandayadBiradyamAnAnApo vE tA aBUvantsa yadapaH pratyAnayati
tenApo'varundDe tenApAM lokaM jayati



11.6.1.[12]

aTa ye ete  striyAvadrAkzIH kalyARIM cAtikalyARIM ca sA yA kalyARI sA SradDA sa
yatpUrvAmAhutiM juhoti tena SradDAmavarundDe tena SradDAM jayatyaTa
yAtikalyARI sASradDA sa yaduttarAmAhutiM juhoti tenASradDAmavarundDe
tenASradDAM jayati



11.6.1.[13]

aTa ya ene so'ntareRa puruzaH  kfzRaH piNgAkzo daRqapARirasTAtkroDo vE
so'BUtsa yatsrucyapa AnIya ninayati tena kroDamavarundDe tena kroDaM jayati sa
ya evaM vidvAnagnihotraM juhoti tena sarvaM jayati sarvamavarundDe



11.6.2.[1]

janako ha vE vEdeho  brAhmaRErDAvayadBiH samAjagAma SvetaketunAruReyena
somaSuzmeRa sAtyayajYinA yAjYavalkyena tAnhovAca kaTaMkaTamagnihotraM
juhuTeti



11.6.2.[2]

sa hovAca  SvetaketurAruReyo GarmAveva samrAqahamajasrO yaSasA
vizyandamAnAvanyo'nyasminjuhomIti kaTaM tadityAdityo vE GarmastaM
sAyamagnO juhomyagnirvE GarmastaM prAtarAditye juhomIti kiM sa Bavati ya
evaM juhotyajasra eva SriyA yaSasA BavatyetayoSca devatayoH sAyujyaM salokatAM
jayatIti



11.6.2.[3]

aTa hovAca SomaSuzmaH sAtyayajYiH  teja eva samrAqahaM tejasi juhomIti kaTaM
tadityAdityo vE tejastaM sAyamagnO juhomyagnirvE tejastaM prAtarAditye juhomIti
kiM sa Bavati ya evaM juhotIti tejasvI yaSasvyannAdo BavatyetayoScEva devatayoH
sAyujyaM salokatAM jayatIti



11.6.2.[4]

aTa hovAca yAjYavalkyaH  yadahamagnimudDarAmyagnihotrameva
tadudyacAmyAdityaM vA astaM yantaM sarve devA anuyanti te ma etamagnimudDftaM
dfzwvopAvartante'TAhaM pAtrARi nirRijyopavApyAgnihotrIM dohayitvA
paSyanpaSyatastarpayAmIti tvaM nedizWaM yAjYavalkyAgnihotrasyAmImAMsizWA
DenuSataM dadAmIti hovAca na tvevEnayostvamutkrAtriM na gatiM na pratizWAM na
tfptiM na punarAvfttiM na lokaM pratyutTAyinamityuktvA raTamAsTAya praDAvayAM
cakAra



11.6.2.[5]

te hocuH  ati vE no'yaM rAjanyabanDuravAdIdDantEnaM brahmodyamAhvayAmahA
iti sa hovAca yAjYavalkyo brAhmaRA vE vayaM smo rAjanyabanDurasO yadyamuM
vayaM jayema kamajEzmeti brUyAmATa
yadyasAvasmAnjayedbrAhmaRAnrAjanyabanDurajEzIditi no
brUyurmedamAdfQvamiti tadDAsya jajYuraTa ha yAjYavalkyo
raTamAstAyAnupraDAvayAM cakAra taM hAnvAjagAma sa hovAcAgnihotraM yAjYavalkya
veditU3 ityagnihotraM samrAqiti



11.6.2.[6]

te vA ete  AhutI hute utkrAmataH te antarikzamAviSataste antarikzamevAhavanIyaM
kurvAte vAyuM samiDaM marIcIreva SukrAmAhutiM te antarikzaM tarpayataste tata
utkrAmataH



11.6.2.[7]

te divamAviSataH  te divamevAhavanIyaM kurvAte AdityaM samiDaM candramasameva
SukrAmAhutiM te divaM tarpayataste tata Avartete



11.6.2.[8]

te imAmAviSataH  te imAmevAhavanIyaM kurvAte agniM samiDamozaDIreva
SukrAmAhutiM te imAM tarpayataste tata utkrAmataH



11.6.2.[9]

te puruzamAviSataH  tasya muKamevAhavanIyaM kurvAte jihvAM
samiDamannameva SukrAmAhutiM te puruzaM tarpayataH sa ya evaM
vidvAnaSnAtyagnihotramevAsya hutaM Bavati te tata utkrAmataH



11.6.2.[10]

te striyamAviSataH  tasyA upasTamevAhavanIyaM kurvAte DArakAM samiDaM DArakA
ha vE nAmEzEtayA ha vE prajApatiH prajA DArayAM cakAra reta eva SukrAmAhutiM
te striyaM tarpayataH sa ya evaM vidvAnmiTunamupEtyagnihotramevAsya hutam
Bavati yastataH putro jAyate sa lokaH pratyutTAyyetadagnihotraM yAjYavalkya nAtaH
paramastIti hovAca tasmE ha yAjYavalkyo varaM dadO sa hovAca kAmapraSna eva me
tvayi yAjYavalkyAsaditi tato brahmA janaka Asa



11.6.3.[1]

janako ha vEdeho  bahudakziRena yajYeneje sa ha gavAM
sahasramavarunDannuvAcEtA vo brAhmaRA yo brahmizWaH sa udajatAmiti



11.6.3.[2]

sa hovAca yAjYavalkyo 'rvAcIretA iti te hocustvaM svinno yAjYavalkya brahmizWo'sI3
iti sa hovAca namo'stu brahmizWAya gokAmA eva vayaM sma iti



11.6.3.[3]

te hocuH  ko na imaM prakzyatIti sa hovAca vidagDaH SAkalyo'hamiti taM ha
pratiKyAyovAca tvAM svicAkalya brAhmaRA ulmukAvakzayaRamakratA3 ti



11.6.3.[4]

sa hovAca kati devA yAjYavalkyeti trayaSca trI ca SatA trayaSca trI ca sahasretyomiti
hovAca katyeva devA yAjYavalkyeti trayastriMSadityomiti hovAca katyeva devA
yAjYavalkyeti traya ityomiti hovAca katyeva devA yAjYavalkyeti dvAvityomiti hovAca
katyeva devA yAjYavalkyetyaDyarDa ityomiti hovAca katyeva devA yAjYavalkyetyeka
ityomiti hovAca katame te trayaSca trI ca SatA trayaSca trI ca sahasreti



11.6.3.[5]

sa hovAca  mahimAna evEzAmete trayastriMSattveva devA iti katame te
trayastriMSadityazwO vasava ekAdaSa rudrA dvAdaSAdityAsta ekatriMSadindraScEva
prajApatiSca trayastrMSAviti


11.6.3.[6]

katame vasava iti  agniSca pfTivI ca vAyuScAntarikzaM cAdityaSca dyOSca
candramASca nakzatrARi cEte vasava ete hIdaM sarvaM vAsayante te yadidaM sarvaM
vAsayante tasmAdvasava iti



11.6.3.[7]

katame rudrA iti  daSeme puruze prARA AtmEkAdaSaste
yadAsmAnmartyAcarIrAdutkrAmantyaTa rodayanti tadyadrodayanti tasmAdrudrA iti



11.6.3.[8]

katama AdityA iti  dvAdaSa mAsAH saMvatsarasyEta AdityA ete hIdaM sarvamAdadAnA
yanti te yadidaM sarvamAdadAnA yanti tasmAdAdityA iti



11.6.3.[9]

katama indraH katamaH prajApatiriti  stanayitnurevendro yajYaH prajApatiriti katama
stanayitnurityaSaniriti katamo yajYa iti paSava iti



11.6.3.[10]

katame te trayo devA iti  ima eva trayo lokA ezu hIme sarve devA iti katamO tO
dvO devAvityannaM cEva prARaSceti katamo'DyarDa iti yo'yaM pavata iti katama
eko deva iti prARa iti



11.6.3.[11]

sa hovAca  anatipraSnyAM mA devatAmatyaprAkzIH puretiTyE marizyasi na te'sTIni
cana gfhAnprApsyantIti sa ha taTEva mamAra tasya hApyanyanmanyamAnAH
parimoziRo'sTInyapajahrustasmAnnopavAdI syAduta hyevaMvitparo Bavati



11.7.1.[1]

paSubanDena yajate  paSavo vE paSubanDaH sa yatpaSubanDena yajate
paSumAnasAnIti tena gfhezu yajeta gfhezu paSUnbaDnA iti tena suyavase yajeta
suyavase paSUnbaDnA iti jIryanti ha vE juhvato yajamAnasyAgnayo'gnInjIryato'nu
yajamAno yajamAnamanu gfhASca paSavaSca



11.7.1.[2]
sa yatpaSubanDena yajate  agnInevEtatpunarRavAnkurute'gnInAM punarRavatAmanu
yajamAnamanu gfhASca paSavaScAyuzyo ha vA asyEza AtmanizkrayaRo Bavati
mAMsIyanti ha vE juhvato yajamAnasyAgnayaste yajamAnameva DyAyanti yajamAnaM
saMkalpayanti pacanti vA anyezvagnizu vfTAmAMsamaTEtezAM nAto'nyA mAMsASA
vidyate yasyo cEte Bavanti



11.7.1.[3]

sa yatpaSubanDena yajate  AtmAnamevEtannizkrIRIte vIreRa vIraM vIro hi
paSurvIro yajamAna etadu ha vE paramannAdyaM yanmAMsaM sa
paramasyEvAnnAdyasyAttA Bavati taM vE saMvatsaro nAnIjanamatIyAdAyurvE
saMvatsara AyurevEtadamftamAtmanDatte



11.7.2.[1]

haviryajYaviDo ha vA anyaH paSubanDaH  savaviDo'nyaH sa hEza haviryajYaviDo
yasminvratamupanayati yasminnapaH praRayati yasminpUrRapAtraM ninayati
yasminvizRukramAnkramayatyaTa hEza savaviDo yasminnetAni na kriyante



11.7.2.[2]

tadAhuH  izwiH paSubanDA3 mahAyajYA3 iti mahAyajYa iti ha brUyAdizwiM vE tarhi
paSubanDamakarvyenamakfkzaTA ityenaM brUyAt



11.7.2.[3]

tasya prayAjA eva prAtaHsavanam  anuyAjAstftIyasavanaM puroqASa eva mADyandinaM
savanam



11.7.2.[4]

tadDEke  vapAyAM hutAyAM dakziRA nayanti tadu taTA na kuryAdyo hEnaM tatra
brUyAdbahirDA nvA ayaM prAReByo dakziRA anEzInna prARAnadadakzadanDo vA
srAmo vA baDiro vA pakzahato vA BavizyatItISvaro ha taTEva syAt



11.7.2.[5]

itTameva kuryAt  puroqASeqAyAmevopahUtAyAM dakziRA nayedEndro vA ayam
maDyataH prARa imamevEtadEndraM maDyataH prARaM
dakziRABirdakzayatyEndraM vE mADyandinaM savanaM mADyandine vE savane
dakziRA nIyante tasmAtpuroqASeqAyAmevopahUtAyAM dakziRA nayet


11.7.2.[6]

tadAhuH  aDvaryo yaddIkzitasya nAnavaBfTo'vakalpate kvEnamadidIkza
ityAvaBfTAdanUddfMheyuraDvaryuSca pratiprasTAtA ca hotA ca mEtrAvaruRaSca
brahmA cAgnIDraScEtErvA eza zaqQotA tamanudrutya zaqQotAraM
juhotyekAmAhutiM kftvA paYca vAjyA dyOzpfzWamantarikzamAtmANgEryajYam
pfTivIM SarIrEH  vAcaspate'cidrayA vAcAcidrayA juhvA divi devAvfDaM
hotrAmErayatsvAheti sEva dIkzA



11.7.2.[7]

tadAhuH  aDvaryo yaddIkzitasya nAnavaBfTo'vakalpate
kvEnamavaBfTamavanezyasIti sa yadDfdayaSUlena caranti sa hEvEtasyAvaBfTaH



11.7.2.[8]

maDuko ha smAha pENgyaH  visomena vA eke paSubanDena yajante sasomenEke
divi vE soma AsIttaM gAyatrI vayo BUtvAharattasya yatparRamacidyata tatparRasya
parRatvamiti nvA etadbrAhmaRamudyate visomena vA eke paSubanDena yajante
sasomenEke sa hEza visomena paSubanDena yajate yo'nyaM pAlASAdyUpaM
kurute'Ta hEza sasomena paSubanDena yajate yaH pAlASaM yUpaM kurute
tasmAtpAlASameva yUpaM kurvIta



11.7.3.[1]

sa ya eza bahusAraH  sa hApaSavyastasmAttAdfSaM paSukAmo yUpaM na kurvItATa ya
eza PalguprAsahaH sa ha paSavyastasmAttAdfSaM paSukAmo yUpaM kurvIta



11.7.3.[2]

aTa yasyEtadvakrasya sataH  SUlEvAgraM Bavati sa ha kapotI nAma sa yo ha
tAdfSaM yUpaM kurute purA hAyuzo'muM lokameti tasmAttAdfSamAyuzkAmo yUpaM na
kurvIta



11.7.3.[3]

aTa ya eza AnataH  uparizwAdapanato maDye so'SanAyE rUpaM sa yo ha tAdfSaM
yUpaM kurute'SanAyukA hAsya BAryA Bavanti tasmAttAdfSamannAdyakAmo yUpaM na
kurvItATa ya eza Anata uparizwAdupanato maDye so'nnAdyasya rUpaM
tasmAttAdfSamannAdyakAmo yUpaM kurvIta



11.7.4.[1]

sa yatpaSunA yakzyamARaH  ekAratniM yUpaM kuruta imameva tena lokaM jayatyaTa
yaddvyaratnimantarikzalokameva tena jayatyaTa yattryaratniM divameva tena
jayatyaTa yaccaturartniM diSa eva tena jayati sa vA eza tryaratnirvEva caturaratnirvA
paSubanDayUpo BavatyaTa yo'ta UrDvaH sOmyasyEva so'Dvarasya



11.7.4.[2]

tadAhuH  yajedAjyaBAgO nA3 iti yajedityAhuScakzuzI vA ete yajYasya yadAjyaBAgO
kimfte puruzaScakzurByAM syAditi yAvadvE BAginaM svena BAgaDeyena na
nirBajantyanirBakto vE sa tAvanmanyate'Ta yadEva taM svena BAgaDeyena
nirBajantyaTEva sa nirBakto manyate sa yatrEtadDotAnvAhAsnA rakzaH
saMsfjatAditi tadenaM svena BAgaDeyena nirBajati



11.7.4.[3]

etadvE paSoH saMjYapyamAnasya  hfdayaM SukzamavEti hfdayAcUlaM tadye saha
hfdayena paSuM Srapayanti punaH paSuM Suganuvizpandeta pArSvata evEnatkAzWe
pratfdya Srapayet



11.7.4.[4]

upastfRIta Ajyam  tatpfTivyE rUpaM karoti hiraRyaSakalamavadaDAti tadagne rUpaM
karoti vapAmavadaDAti tadantarikzasya rUpaM karoti hiraRyaSakalamavadaDAti
tadAdityasya rUpaM karotyaTa yaduparizwAdaBiGArayati taddivo rUpaM karoti sA vA
ezA paYcAvattA vapA Bavati pANkto yajYaH pANktaH paSuH paYcartavaH saMvatsarasya
tasmAtpaYcAvattA vapA Bavati



11.8.1.[1]

tadyaTA ha vE  idaM raTacakraM vA kOlAlacakraM vApratizWitaM krandedevaM
hEveme lokA aDruvA apratizWitA AsuH



11.8.1.[2]

sa ha prajApatirIkzAM cakre  kaTaM nvime lokA DruvAH pratizWitAH syuriti sa
eBiScEva parvatErnadIBiScemAmadfMhadvayoBiSca marIciBiScAntarikzaM
jImUtESca nakzatrESca divam



11.8.1.[3]

sa maha iti vyAharat  paSavo vE mahastasmAdyasyEte bahavo Bavanti
BUyizWamasya kule mahIyante bahavo ha vA asyEte Bavanti BUyizWaM hAsya
kule mahIyante tasmAdyadyenamAyatanAdbADeranvA pra vA yApayeyuragnihotraM
hutvA maha ityupatizWeta prati prajayA paSuBistizWati nAyatanAccyavate



11.8.2.[1]

catvAro ha vA agnayaH  Ahita udDftaH prahfto vihfto'yameva loka Ahito'ntarikzaloka
udDfto dyOzprahfto diSo vihfto'gnirevAhito vAyurudDfta AdityaH
prahftaScandramA vihfto gArhapatya evAhita AhavanIya udDfto'Ta
yametamAhavanIyAtprAYcaM praRayanti sa prahfto'Ta yametamudaYcam
paSuSrapaRAyAharanti yaM copayaNByaH sa vihftastasmAtprahArye'gnO paSubanDena
yajeta



11.8.3.[1]

tadAhuH  kiMdevatya eza paSuH syAditi prAjApatyaH syAdityAhuH prajApatirvA
etamagre'ByapaSyattasmAtprAjApatya evEza paSuH syAditi



11.8.3.[2]

aTo apyAhuH  sOrya evEza paSuH syAditi tasmAdetasminnastamite paSavo baDyante
baDnantyekAnyaTAgozWameka upasamAyanti tasmAtsOrya evEza paSuH syAditi



11.8.3.[3]

aTo apyAhuH  EndrAgna evEza paSuH syAdityete vE devate anvantye devA yadyArto
yajate pArayata eva yadi mahasAyajate pArayata eva tasmAdEndrAgna evEza paSuH
syAditi



11.8.3.[4]

prARa eva paSubanDaH  tasmAdyAvajjIvati nAsyAnyaH paSUnAmIzwe badDA
hyAsminnete Bavanti



11.8.3.[5]

sa ha prajApatiragnimuvAca  yajE tvayA tvA laBA iti neti hovAca vAyuM brUhIti sa ha
vAyumuvAca yajE tvayA tvA laBA iti neti hovAca puruzaM brUhIti sa ha
puruzamuvAca yajE tvayA tvA laBA iti neti hovAca paSUnbrUhIti sa ha paSUnuvAca
yajE yuzmABirA vo laBA iti neti hocuScandramasaM brUhIti sa ha
candramasamuvAca yajE tvayA tvA laBA iti neti hovAcAdityaM brUhIti sa
hAdityamuvAca yajE tvayA tvA laBA iti taTeti hovAca ya u ta ete nAcIkamanta kimu
ma etezu syAditi yadyatkAmayeTA iti taTeti tamAlaBata so'syAyaM paSurAlabDaH
saMjYapto'SvayattametABirAprIBirAprIRAttadyadenametABirAprIBirAprIRAttasmAdAp
riyo nAma tasmAdu paSuM saMjYaptaM brUyAcetAM nu muhUrtamiti sa
yAvantamaSvameDenezwvA lokaM jayati tAvantametena jayati



11.8.3.[6]

taM prAcI dik prARetyanuprARatprARamevAsmiMstadadaDAttaM dakziRA
digvyAnetyanuprARadvyAnamevAsmiMstadadaDAttaM pratIcI
digapAnetyanuprARadapAnamevAsmiMstadadaDAttamudIcI
digudAnetyanuprARadudAnamevAsmiMstadadaDAttamUrDvA
dikzamAnetyanuprARatsamAnamevAsmiMstadadaDAttasmAdu putraM
jAtamakfttanABiM paYca brAhmaRAnbrUyAdityenamanuprARiteti yadyu tAnna
vindedapi svayamevAnuparikrAmamanuprARyAtsa sarvamAyuretyA hEva jarAyE jIvati



11.8.3.[7]

sa prARamevAgnerAdatta  tasmAdeza nAnupaDmAto nAnupajvalito jvalatyAtto hyasya
prARa A ha vE dvizato BrAtfvyasya prARaM datte ya evaM veda



11.8.3.[8]

rUpameva vAyorAdatta  tasmAdetasya lelayata ivEvopaSfRvanti na tvenam
paSyantyAttaM hyasya rUpamA ha vE dvizato BrAtfvyasya rUpaM datte ya evaM veda



11.8.3.[9]

cittameva puruzasyAdatta  tasmAdAhurdevacittaM tvAvatu mA manuzyacittamityAttaM
hyasya cittamA ha vE dvizato BrAtfvyasya cittaM datte ya evaM veda



11.8.3.[10]

cakzureva paSUnAmAdatta  tasmAdete cAkaSyamAnA ivEva na jAnantyaTa
yadEvopajiGrantyaTa jAnantyAttaM hyezAM cakzurA ha vE dvizato BrAtfvyasya
cakzurtatte ya evaM veda



11.8.3.[11]

BAmeva candramasa Adatta  tasmAdetayoH sadfSayoH satornatarAM candramA
BAtyAttA hyasya BA A ha vE dvizato BrAtfvyasya BAM datte ya evaM veda
tadyadAdatta tasmAdAdityaH



11.8.4.[1]
keSigfhapatInAmu ha  samrAqduGAM SArdUlo jaGAna sa ha sasattriRa AmantrayAM
cakre keha prAyaScittiriti te hocurneha prAyaScittirasti KaRqika evOdBArirasya
prAyaScittiM veda sa u ta etAdfkcEva kAmayate'taSca pApIya iti



11.8.4.[2]

sa hovAca  saMgrahItaryuNgDi me syantsyAmi sa yadyaha me vakzyati samApsyAmi
yadyu mA mArayizyati yajYaM vikfzwamanu vikrakzya iti



11.8.4.[3]

sa ha yuktvA yayAvAjagAma  taM ha pratiKyAyovAca yannvetAnyevAjinAni mfgezu
BavantyaTEzAM pfzwIrapiSIrya pacAmahe kfzRAjinaM me grIvAsvAbadDamityeva
medamaDfzo'ByavasyanttU3 miti



11.8.4.[4]

neti hovAca  samrAqduGAM vE me BagavaH SArdUlo'vaDItsa yadyaha me vakzyasi
samApsyAmi yadyu mA mArayizyasi yajYaM vikfzwamanu vikrakzya iti



11.8.4.[5]

sa hovAca  AmantraRIyAnnvAmantrayA iti tAnhAmantryovAca yadyasmE
vakzyAmyamuzyEvedaM prajA Bavizyati na mama lokI tvahaM BavizyAmi yadyu
vA asmE na vakzyAmi mamEvedaM prajA Bavizyati nAmuzya lokI tvasO
BavizyatIti te hocurmA Bagavo voco'yaM vAva kzatriyasya loka iti sa hovAca
vakzyAmyevAmUrvE rAtrayo BUyasya iti



11.8.4.[6]

tasmA u hEtaduvAca  spftIrhutvAnyAmAjateti brUtAtsA te samrAqduGA syAditi
candrAtte mana spfRomi svAhA sUryAtte cakzu spfRomi svAhA vAtAtte prARAntspfRomi
svAhA digByaste SrotraM spfRomi svAhAdByaste lohitaM spfRomi svAhA pfTivyE te
SarIraM spfRomi svAhetyaTAnyAmAjateti brUtAtsA te samrAqduGA syAditi tato hEva sa
utsasAda kESinIrevemA apyetarhi prajA jAyante

13.1.1.[1]

brahmOdanaM pacati  reta eva tadDatte yadAjyamucizyate tena
raSanAmaByajyAdatte tejo vA AjyaM prAjApatyo'SvaH prajApatimeva tejasA
samarDayatyapUto vA ezo'meDyo yadaSvaH



13.1.1.[2]

darBamayI raSanA Bavati  pavitraM vE darBAH punAtyevEnaM pUtamevEnam
meDyamAlaBate



13.1.1.[3]

aSvasya vA AlabDasya  reta udakrAmattatsuvarRaM hiraRyamaBavadyatsuvarRaM
hiraRyaM dadAtyaSvameva retasA samarDayati



13.1.1.[4]

prajApatiryajYamasfjata  tasya mahimApAkrAmatsa mahartvijaH prAviSattam
mahartvigBiranvEcattaM mahartvigBiranvavindadyanmahartvijo brahmOdanam
prASnanti mahimAnameva tadyajYasya yajamAno'varundDe brahmOdane suvarRaM
hiraRyaM dadAti reto vA odano reto hiraRyaM retasEvAsmiMstadreto daDAti SatamAnam
Bavati SatAyurvE puruzaH Satendriya AyurevendriyaM vIryamAtmanDatte
catuzwayIrapo vasatIvarIrmaDyamAyAhne gfhRAti tA digByaH samAhftA Bavanti
dikzu vA annamannamApo'nnenEvAsmA annamavarundDe



13.1.2.[1]

vyfdDamu vA etadyajYasya  yadayajuzkeRa kriyata
imAmagfBRanraSanAmftasyetyaSvABiDAnImAdatte yajuzkftyE yajYasya samfdDyE
dvAdaSAratnirBavati dvAdaSa mAsAH saMvatsaraH saMvatsarameva yajYamApnoti



13.1.2.[2]

tadAhuH  dvAdaSAratnI raSanA kAryA3 trayodaSAratnI3 ityfzaBo vA eza ftUnAM
yatsaMvatsarastasya trayodaSo mAso vizwapamfzaBa eza yajYAnAM yadaSvameDo
yaTA vA fzaBasya vizwapamevametasya vizwapaM trayodaSamaratniM
raSanAyAmupAdaDyAttadyaTa fzaBasya vizwapaM saMstriyate tAdfktat



13.1.2.[3]

aBiDA asIti  tasmAdaSvameDayAjI sarvA diSo'Bijayati BuvanamasIti BuvanaM
tajjayati yantAsi Darteti yantAramevEnaM DartAraM karoti sa tvamagniM
vESvAnaramityagnimevEnaM vESvAnaraM gamayati sapraTasaM gaceti
prajayEvEnaM paSuBiH praTayati svAhAkfta iti vazawkAra evAsyEza svagA tvA
deveBya iti deveBya evEnaM svagA karoti prajApataya iti prAjApatyo'SvaH
svayEvEnaM devatayA samarDayati



13.1.2.[4]

ISvaro vA ezaH  ArtimArtoryo brahmaRe deveByo'pratiprocyASvaM baDnAti
brahmannaSvaM BantsyAmi deveByaH prajApataye tena rADyAsamiti
brahmARamAmantrayate brahmaRa evEnaM pratiprocya baDnAti nArtimArcati taM
baDAna deveByaH prajApataye tena rADnuhIti brahmA prasOti svayEvEnaM
devatayA samarDayatyaTa prokzatyasAveva banDuH



13.1.2.[5]

sa prokzati  prajApataye tvA juzwaM prokzAmIti prajApatirvE devAnAM vIryavattamo
vIryamevAsmindaDAti tasmAdaSvaH paSUnAM vIryavattamaH



13.1.2.[6]

indrAgniByAM tvA juzwaM prokzAmIti  indrAgnI vE devAnAmojasvitamA oja
evAsmindaDAti tasmAdaSvaH paSUnAmojasvitamaH



13.1.2.[7]

vAyave tvA juzwaM prokzAmIti  vAyurvE devAnAmASizWo javamevAsmindaDAti
tasmAdaSvaH paSUnAmASizWaH



13.1.2.[8]

viSveByastvA deveByo juzwaM prokzAmIti  viSve vE devA devAnAM yaSasvitamA
yaSa evAsmindaDAti tasmAdaSvaH paSUnAM yaSasvitamaH sarveByastvA deveByo
juzwaM prokzAmIti


13.1.2.[9]

tadAhuH  yatprAjApatyo'Svo'Ta kaTApyanyAByo devatAByaH prokzatIti sarvA vE
devatA aSvameDe'nvAyattA yadAha sarveByastvA deveByaH prokzAmIti sarvA
evAsmindevatA anvAyAtayati tasmAdaSvameDe sarvA devatA anvAyattAH pApmA vA
etam
BrAtfvya Ipsati yo'SvameDena yajeta vajro'SvaH paro martaH paraH Sveti SvAnaM
caturakzaM hatvADaspadamaSvasyopaplAvayati vajreREvEnamavakrAmati nEnam
pApmA BrAtfvya Apnoti



13.1.3.[1]

yaTA vE havizo'hutasya skandet  evametatpaSo skandati yaM
niktamanAlabDamutsfjanti yatstokIyA juhoti sarvahutamevEnaM
juhotyaskandAyAskannaM hi tadyadDutasya skandati sahasraM juhoti sahasrasammito
vE svargo lokaH svargasya lokasyABijityE



13.1.3.[2]

tadAhuH  yanmitA juhuyAtparimitamavarunDItetyamitA
juhotyaparimitasyEvAvarudDyA uvAca ha prajApati stokIyAsu vA ahamaSvameDaM
saMsTApayAmi tena saMsTitenEvAta UrDvaM carAmIti



13.1.3.[3]

agnaye svAheti  agnaya evEnaM juhoti somAya svAheti somAyEvEnaM juhotyapAm
modAya svAhetyadBya evEnaM juhoti savitre svAheti savitra evEnaM juhoti vAyave
svAheti vAyava evEnaM juhoti vizRave svAheti vizRava evEnaM juhotIndrAya
svAhetIndrAyEvEnaM juhoti bfhaspataye svAheti bfhaspataya evEnaM juhoti mitrAya
svAheti mitrAyEvEnaM juhoti varuRAya svAheti varuRAyEvEnaM juhotyetAvanto vE
sarve devAsteBya evEnaM juhoti parAcIrjuhoti parANiva vE svargo lokaH svargasya
lokasyABijityE



13.1.3.[4]

ISvaro vA ezaH  parANpradaGoryaH parAcIrAhutIrjuhoti punarAvartate'sminneva loke
pratitizWatyetAM ha vAva sa yajYasya saMsTitimuvAcAskandAyAskannaM hi
tadyadDutasya skandati



13.1.3.[5]

yaTA vE havizo'hutasya skandet  evametatpaSo skandati yam
prokzitamanAlabDamutsfjanti yadrUpARi juhoti sarvahutamevEnaM
juhotyaskandAyAskannaM hi tadyadDutasya skandati hiNkArAya svAhA hiNkftAya
svAhetyetAni vA aSvasya rUpARi tAnyevAvarundDe


13.1.3.[6]

tadAhuH  anAhutirvE rUpARi nEtA hotavyA ityaTo KalvAhuratra vA aSvameDaH
saMtizWate yadrUpARi juhoti hotavyA eveti bahirDA vA etamAyatanAtkaroti
BrAtfvyamasmE janayati yasyAnAyatane'nyatrAgnerAhutIrjuhoti



13.1.3.[7]

sAvitryA evezweH  purastAdanudrutya sakfdeva rUpARyAhavanIye juhotyAyatana
evAhutIrjuhoti nAsmE BrAtfvyaM janayati yajYamuKeyajYamuKe juhoti yajYasya
saMtatyA avyavacedAya



13.1.3.[8]

tadAhuH  yadyajYamuKeyajYamuKe juhuyAtpaSuBirvyfDyeta
pApoyAntsyAtsakfdeva hotavyA na paSuBirvyfDyate na
pApIyAnBavatyazwAcatvAriMSataM juhotyazwAcatvAriMSadakzarA jagatI jAgatAH paSavo
jagatyEvAsmE paSUnavarundDa ekamatiriktaM juhoti tasmAdekaH prajAsvarDukaH



13.1.4.[1]

prajApatiraSvameDamasfjata  so'smAtsfzwaH parANEtsa diSo'nuprAviSattaM devAH
prEzamEcaMstamizwiBiranuprAyuYjata
tamizwiBiranvEcaMstamizwiBiranvavindanyadizwiBiryajate'Svameva tanmeDyaM
yajamAno'nvicati



13.1.4.[2]

sAvitryo Bavanti  iyaM vE savitA yo vA asyAM nilayate yo'nyatrEtyasyAM vAva
tamanuvindanti na vA imAM kaScana tiryaNnorDvo'tyetumarhati yatsAvitryo
BavantyaSvasyEvAnuvittyE



13.1.4.[3]

tadAhuH  pra vA etadaSvo mIyate yatparANeti na hyenaM pratyAvartayantIti yatsAyaM
DftIrjuhoti kzemo vE DftiH kzemo rAtriH kzemeREvEnaM dADAra tasmAtsAyam
manuzyASca paSavaSca kzemyA BavantyaTa yatprAtarizwiBiryajata icatyevEnaM
tattasmAddivA nazwEza eti yadveva sAyaM DftIrjuhoti prAtarizwiBiryajate
yogakzemameva tadyajamAnaH kalpayate tasmAdyatrEtena yajYena yajante kxptaH
prajAnAM yogakzemo Bavati



13.1.5.[1]

apa vA etasmAt  SrI rAzwraM krAmati yo'SvameDena yajate yadA vE puruzaH SriyaM
gacati vIRAsmE vAdyate brAhmaRO vIRAgATinO saMvatsaraM gAyataH SriyE vA
etadrUpaM yadvIRA SriyamevAsmiMstadDattaH



13.1.5.[2]

tadAhuH  yaduBO brAhmaRO gAyetAmapAsmAtkzatraM krAmedbrahmaRo vA
etadrUpaM yadbrAhmaRo na vE brahmaRi kzatraM ramata iti



13.1.5.[3]

yaduBO rAjanyO  apAsmAdbrahmavarcasaM krAmetkzatrasya vA etadrUpaM
yadrAjanyo na vE kzatre brahmavarcasaM ramata iti brAhmaRo'nyo gAyati
rAjanyo'nyo brahma vE brAhmaRaH kzatraM rAjanyastadasya brahmaRA ca kzatreRa
coBayataH SrIH parigfhItA Bavati



13.1.5.[4]

tadAhuH  yaduBO divA gAyetAM praBraMSukAsmAcrIH syAdbrahmaRo vA etadrUpaM
yadaharyadA vE rAjA kAmayate'Ta brAhmaRaM jinAti pApIyAMstu Bavati



13.1.5.[5]

yaduBO naktam  apAsmAdbrahmavarcasaM krAmetkzatrasya vA etadrUpaM
yadrAtrirna vE kzatre brahmavarcasaM ramata iti divA brAhmaRo gAyati naktaM
rAjanyastaTo hAsya brahmaRA ca kzatreRa coBayataH SrIH parigfhItA BavatIti



13.1.5.[6]

ayajatetyadadAditi brAhmaRo gAyatIzwApUrtaM vE brAhmaRasyezwApUrtenEvEnaM sa
samarDayatItyayuDyatetyamuM saMgrAmamajayaditi rAjanyo yudDaM vE
rAjanyasya vIryaM vIryeREvEnaM sa samarDayati tisro'nyo gATA gAyati tisro'nyaH
zawsampadyante zaqftavaH saMvatsara ftuzveva saMvatsare pratitizWati tAByAM
SataM dadAti SatAyurvE puruzaH Satendriya AyurevendriyaM vIryamAtmanDatte



13.1.6.[1]

viBUrmAtrA praBUH pitreti  iyaM vE mAtAsO pitAByAmevEnaM paridadAtyaSvo'si
hayo'sIti SAstyevEnaM tattasmAcizwAH prajA jAyante'tyo'si mayo'sItyatyevEnaM nayati
tasmAdaSvaH paSUnAM SrEzWyaM gacatyarvAsi saptirasi vAjyasIti
yaTAyajurevEtadvfzAsi nfmaRA asIti miTunatvAya yayurnAmAsi SiSurnAmAsItyetadvA
aSvasya priyaM nAmaDeyaM priyeREvEnaM nAmnABivadati tasmAdapyAmitrO
saMgatya nAmnA cedaBivadato'nyo'nyaM sameva jAnAte



13.1.6.[2]

AdityAnAM patvAnvihIti  AdityAnevEnaM gamayati devA ASApAlA etaM deveByo'Svam
meDAya prokzitaM rakzateti SataM vE talpyA rAjaputrA ASApAlAsteBya evEnam
paridadAtIha rantiriha ramatAmiha Dftiriha svaDftiH svAheti
saMvatsaramAhutIrjuhoti zoqaSa navatIretA vA aSvasya banDanaM tABirevEnam
baDnAti tasmAdaSvaH pramukto banDanamAgacati zoqaSa navatIretA vA aSvasya
banDanaM tABirevEnaM baDnAti tasmAdaSvaH pramukto banDanaM na jahAti



13.1.6.[3]

rAzwraM vA aSvameDaH  rAzwra ete vyAyacante ye'SvaM rakzanti tezAM ya udfcaM
gacanti rAzwreREva te rAzwraM BavantyaTa ye nodfcaM gacanti rAzwrAtte
vyavacidyante tasmAdrAzwryaSvameDena yajeta parA vA eza sicyate
yo'balo'SvameDena yajate yadyamitrA aSvaM vinderanyajYo'sya vicidyeta
pApIyAntsyAcataM kavacino rakzanti yajYasya saMtatyA avyavacedAya na
pApIyAnBavatyaTAnyamAnIya prokzeyuH sEva tatra prAyaScittiH



13.1.7.[1]

prajApatirakAmayata  aSvameDena yajeyeti so'SrAmyatsa tapo'tapyata tasya SrAntasya
taptasya saptaDAtmano devatA apAkrAmantsA dIkzABavatsa etAni
vESvadevAnyapaSyattAnyajuhottErvE sa dIkzAmavArundDa yadvESvadevAni juhoti
dIkzAmeva tEryajamAno'varundDe'nvahaM juhotyanvahameva dIkzAmavarundDe
sapta juhoti sapta vE tA devatA apAkrAmaMstABirevAsmE dIkzAmavarundDe



13.1.7.[2]

apa vA eteByaH prARAH krAmanti  ye dIkzAmatirecayanti saptAhaM pracaranti sapta
vE SIrzaRyAH prARAH prARA dIkzA prARErevAsmE prARAndIkzAmavarundDe treDA
viBajya devatAM juhoti tryAvfto vE devAstryAvfta ime lokA fdDyAmeva vIrya ezu
lokezu pratitizWati



13.1.7.[3]

ekaviMSatiH sampadyante  dvAdaSa mAsAH paYcartavastraya ime lokA asAvAditya
ekaviMSastaddEvaM kzatraM sA SrIstadADipatyaM tadbraDnasya vizwapaM
tatsvArAjyamaSnute



13.1.7.[4]

triMSatamOdgraBaRAni juhoti  triMSadakzarA virAqvirAqu kftsnamannaM
kftsnasyEvAnnAdyasyAvarudDyE catvAryOdgraBaRAni juhoti trIRi vESvadevAni
sapta sampadyante sapta vE SIrzaRyAH prARAH prARA prARErevAsmE
prARAndIkzAmavarundDe pUrRAhutimuttamAM juhoti pratyuttabDyE sayuktvAya



13.1.8.[1]

prajApatiraSvameDamasfjata  sa sfzwaH prarcamavlInAtpra sAma taM
vESvadevAnyudayacanyadvESvadevAni juhotyaSvameDasyEvodyatyE



13.1.8.[2]

kAya svAhA  kasmE svAhA katamasmE svAheti prAjApatyaM muKyaM karoti
prajApatimuKABirevEnaM devatABirudyacati



13.1.8.[3]

svAhADimADItAya svAhA  manaH prajApataye svAhA cittaM vijYAtAyeti yadeva
pUrvAsAM brAhmaRaM tadatra



13.1.8.[4]

adityE svAhA  adityE mahyE svAhAdityE sumfqIkAyE svAhetIyaM vA
aditiranayEvEnamudyacati



13.1.8.[5]

sarasvatyE svAhA  sarasvatyE pAvakAyE svAhA sarasvatyE bfhatyE svAheti vAgvE
sarasvatI vAcEvEnamudyacati



13.1.8.[6]

pUzRe svAhA  pUzRe prapaTyAya svAhA pUzRe naraMDizAya svAheti paSavo vE pUzA
paSuBirevEnamudyacati



13.1.8.[7]

tvazwre svAhA  tvazwre turIpAya svAhA tvazwre pururUpAya svAheti tvazwA vE
paSUnAM miTunAnAM rUpakfdrUpErevEnamudyacati


13.1.8.[8]

vizRave svAhA  vizRave niBUyapAya svAhA vizRave SipivizwAya svAheti yajYo vE
vizRuryajYenEvEnamudyacati viSvo devasya neturiti pUrRAhutimuttamAM juhotIyaM
vE pUrRAhutirasyAmevAntataH pratitizWati



13.1.9.[1]

A brahman  brAhmaRo brahmavarcasI jAyatAmiti brAhmaRa eva brahmavarcasaM
daDAti tasmAtpurA brAhmaRo brahmavarcasI jajYe



13.1.9.[2]

A rAzwre rAjanyaH  SUra izavyo'tivyADI mahAraTo jAyatAmiti rAjanya eva SOryam
mahimAnaM daDAti tasmAtpurA rAjanyaH SUra izavyo'tivyADI mahAraTo jajYe



13.1.9.[3]

dogDrI Denuriti  DenvAmeva payo daDAti tasmAtpurA DenurdogDrI jajYe



13.1.9.[4]

voQAnaqvAniti  anaquhyeva balaM daDAti tasmAtpurAnaqvAnvoQA jajYe



13.1.9.[5]

ASuH saptiriti  aSva eva javaM daDAti tasmAtpurASvaH sartA jajYe



13.1.9.[6]

puraMDiryezeti  yozityeva rUpaM daDAti tasmAdrUpiRI yuvatiH priyA BAvukA



13.1.9.[7]

jizRU raTezWA iti  rAjanya eva jEtraM mahimAnaM daDAti tasmAtpurA rAjanyo
jizRurjajYe



13.1.9.[8]

saBeyo yuveti  eza vE saBeyo yuvA yaH praTamavayasI tasmAtpraTamavayasI
strIRAM priyo BAvukaH



13.1.9.[9]

Asya yajamAnasya vIro jAyatAmiti  yajamAnasyEva prajAyAM vIryaM daDAti
tasmAtpurejAnasya vIro jajYe



13.1.9.[10]

nikAme naH parjanyo varzatviti  nikAmenikAme vE tatra parjanyo varzati yatrEtena
yajYena yajante Palavatyo na ozaDayaH pacyantAmiti Palavatyo vE
tatrOzaDayaH pacyante yatrEtena yajYena yajante yogakzemo naH kalpatAmiti
yogakzemo vE tatra kalpate yatrEtena yajYena yajante tasmAdyatrEtena yajYena
yajante kxptaH prajAnAM yogakzemo Bavati



13.2.1.[1]

prajApatirdeveByo yajYAnvyAdiSat  sa AtmannaSvameDamaDatta te devAH
prajApatimabruvanneza vE yajYo yadaSvameDo'pi no'trAstu Baga iti teBya
etAnannahomAnkalpayadyadannahomAnjuhoti devAneva tatprIRAti



13.2.1.[2]

Ajyena juhoti  tejo vA AjyaM tejasEvAsmiMstattejo daDAtyAjyena juhotyetadvE
devAnAM priyaM DAma yadAjyaM priyeREvEnAnDAmnA samarDayati



13.2.1.[3]

saktuBirjuhoti  devAnAM vA etadrUpaM yatsaktavo devAneva tatprIRAti



13.2.1.[4]

DAnABirjuhoti  ahorAtrARAM vA etadrUpaM yadDAnAM ahorAtrARyeva tatprIRAti



13.2.1.[5]

lAjErjuhoti  nakzatrARAM vA etadrUpaM yallajA nakzatrARyeva tatprIRAti prARAya
svAhApAnAya svAheti nAmagrAhaM juhoti nAmagrAhamevEnAMstatprIRAtyekasmE svAhA
dvAByAM svAhA SatAya svAhEkaSatAya svAhetyanupUrvaM
juhotyanupUrvamevEnAMstatprIRAtyekottarA juhotyekavfdvE svargo loka
ekaDEvEnaM svargaM lokaM gamayati parAcIrjuhoti parANiva vE svargo lokaH
svargasya lokasyABijityE



13.2.1.[6]

ISvaro vA ezaH  parANpradaGoryaH parAcIrAhutirjuhoti nEkaSatamatyeti
yadekaSatamatIyAdAyuzA yajamAnaM vyarDayedekaSataM juhoti SatAyurvE puruza
AtmEkaSata AyuzyevAtmanpratitizWati vyuzwyE svAhA svargAya svAhetyuttame AhutI
juhoti rAtrirvE vyuzwirahaH svargo'horAtre eva tatprIRAti



13.2.1.[7]

tadAhuH  yaduBe divA vA naktaM vA juhuyAdahorAtre mohayedvyuzwyE
svAhetyanudita Aditye juhoti svargAya svAhetyudite'horAtrayoravyatimohAya



13.2.2.[1]

rAjA vA eza yajYAnAM yadaSvameDaH  yajamAno vA aSdyajYamAraBatevameDo
yajamAno yajYo yadaSve paSUnniyunakti yajYa eva ta



13.2.2.[2]

aSvaM tUparaM gomfgamiti  tAnmaDyame yUpa AlaBate senAmuKamevAsyEtena
saMSyati tasmAdrAjYaH senAmuKaM BIzmaM BAvukam



13.2.2.[3]

kfzRagrIvamAgneyaM rarAwe purastAt  pUrvAgnimeva taM kurute tasmAdrAjYaH
pUrvAgnirBAvukaH



13.2.2.[4]

sArasvatIM mezImaDastAdDanvoH  strIreva tadanugAH kurute tasmAtstriyaH
puMso'nuvartmAno BAvukAH



13.2.2.[5]

ASvinAvaDorAmO bAhvoH  bAhvoreva balaM Datte tasmAdrAjA bAhubalI BAvukaH


13.2.2.[6]

sOmApOzRaM SyAmaM nAByAm  pratizWAmeva tAM kuruta iyaM vE pUzAsyAmeva
pratitizWati



13.2.2.[7]

sOryayAmO SvetaM ca kfzRaM ca pArSvayoH  kavace eva te kurute tasmAdrAjA
saMnadDo vIryaM karoti



13.2.2.[8]

tvAzwro lomaSasakTO sakTyoH  Urvoreva balaM Datte tasmAdrAjorubalI BAvukaH



13.2.2.[9]

vAyavyaM SvetaM puce  utseDameva taM kurute tasmAdutseDaM praj!
Baye'BisaMSrayantIndrAya svapasyAya vehataM yajYasya sendratAyE vEzRavo
vAmano yajYo vE vizRuryajYa evAntataH pratitizWati



13.2.2.[10]

te vA ete  paYcadaSa paryaNgyAH paSavo Bavanti paYcadaSo vE vajro vIryaM vajro
vajreREvEtadvIryeRa yajamAnaH purastAtpApmAnamapahate



13.2.2.[11]

paYcadaSa paYcadaSo evetarezu  paYcadaSo vE vajro vIryaM vajro
vajreRavEtadvIryeRa yajamAno'BitaH pApmAnamapahate



13.2.2.[12]

tadAhuH  apAhEvEtEH pApmAnaM hatA ityakftsnaM ca tvE prajApatiM saMskaroti na
cedaM sarvamavarundDe



13.2.2.[13]

saptadaSEva paSUnmaDyame yUpa AlaBeta  saptadaSo vE prajApatim
prajApatiraSvameDo'SvameDasyEvAptyE zoqaSa zoqaSetarezu zoqaSakalaM vA
idaM sarvaM tadidaM sarva mavarundDe


13.2.2.[14]

tAnkaTamAprIRIyAdityAhuH  samidDo aYjankfdaraM matInAmiti
bArhadukTIBirAprIRIyAdbfhadukTo ha vE vAmadevyo'Svo vA
sAmudriraSvasyAprIrdadarSa tA etAstABirevEnametadAprIRIma iti vadanto na taTA
kuryAjjAmadagnIBirevAprIRIyAtprajApatirvE jamadagniH so'SvameDaH svayEvEnaM
devatayA samarDayati tasmAjjAmadagnIBirevAprIRIyAt



13.2.2.[15]

tadDEke  etezAM paryaNgyARAM nAnA yAjyApuro'nuvAkyAH kurvanti vindAma
etezAmavittyetarezAM na kurma iti na taTA kuryAtkzatraM vA aSvo viqitare paSavaH
pratipratinIM ha te pratyudyAminIM kzatrAya viSaM kurvantyaTo AyuzA yajamAnaM
vyarDayanti ye taTA kurvanti tasmAtprAjApatya evASvo devadevatyA itare
kzatrAyEva tadviSaM kftA?ukarAmanuvartmAnaM karotyaTo AyuzEva yajamAnaM
samarDayati



13.2.2.[16]

hiraRmayo'Svasya SAso Bavati  lohamayAH paryaNgyARAmAyasA itarezAM jyotirvE
hiraRyaM rAzwramaSvameDo jyotireva tadrAzwre daDAtyaTo hiraRyajyotizEva
yajamAnaH svargaM lokametyaTo anUkASameva taM kurute svargasya lokasya
samazwyE



13.2.2.[17]

aTo kzatraM vA aSvaH  kzatrasyEtadrUpaM yadDiraRyaM kzatrameva tatkzatreRa
samarDayati



13.2.2.[18]

aTa yallohamayAH paryaNgyARAm  yaTA vE rAjYo rAjAno rAjakftaH sUtagrAmaRya evaM
vA ete'Svasya yatparyaNgyA evamu vA etadDiraRyasya yallohaM svenEvEnAMstadrUpeRa
samarDayati



13.2.2.[19]

aTa yadAyasA itarezAm  viqvA itare paSavo viSa etadrUpaM yadayo viSameva tadviSA
samarDayati vEtasa iwasUna uttarato'SvasyAvadyantyAnuzwuBo vA aSva
AnuzwuBEzA dikzvAyAmevEnaM taddiSi daDAtyaTa yadvEtasa iwasUne'psuyonirvA
aSvo'psujA vetasaH svayEvEnaM yonyA samarDayati


13.2.3.[1]

devA vA aSvameDe pavamAnaM  svargaM lokaM na prAjAnaMstamaSvaH
prAjAnAdyadaSvameDe'Svena pavamAnAya sarpanti svargasya lokasya prajYAtyE
pucamanvAraBante svargasyEva lokasya samazwyE na vE manuzyaH svargaM
lokamaYjasA vedASvo vE svargaM lokamaYjasA veda



13.2.3.[2]

yadudgAtodgAyet  yaTAkzetrajYo'nyena paTA nayettAdfktadaTa
yadudgAtAramavaruDyASvamudgITAya vfRIte yaTA kzetrajYo'YjasA
nayedevamevEtadyajamAnamaSvaH svargaM lokamaYjasA nayati hiNkaroti sAmEva
tadDiNkarotyudgITa eva sa vaqavA uparunDanti saMSiYjate yaTopagAtAra
upagAyanti tAdfktadDiraRyaM dakziRA suvarRaM SatamAnaM tasyoktaM brAhmaRam



13.2.4.[1]

prajApatirakAmayata  uBO lokAvaBijayeyaM devalokaM ca manuzyalokaM ceti sa
etAnpaSUnapaSyadgrAmyAMSca tAnAlaBata tErimO lokAvavArundDa grAmyEreva
paSuBirimaM lokamavArundDAraRyEramumayaM vE loko manuzyaloko'TAsO
devaloko yadgrAmyAnpaSUnAlaBata imameva tErlokaM yajamAno'varundDe
yadAraRyAnamuM tEH



13.2.4.[2]

sa yadgrAmyEH saMsTApayet  samaDvAnaH krAmeyuH samantikaM
grAmayorgrAmAntO syAtAM narkzIkAH puruzavyAGrAH parimoziRa
AvyADinyastaskarA araRyezvAjAyeranyadAraRyErvyaDvAnaH krAmeyurvidUraM
grAmayorgrAmAntO syAtAmfkzIkAH puruzavyAGrAH parimoziRa AvyADinyastaskarA
araRyezvAjAyeran



13.2.4.[3]

tadAhuH  apaSurvA eza yadAraRyo nEtasya hotavyaM yajjuhuyAtkzipraM
yajamAnamaraRyaM mftaM hareyuraraRyaBAgA hyAraRyAH paSavo yanna
juhuyAdyajYaveSasaM syAditi paryagnikftAnevotsfjanti tannEva hutaM nAhutaM na
yajamAnamaraRyaM mftaM haranti na yajYaveSasaM Bavati



13.2.4.[4]

grAmyEH saMsTApayati  vi pitAputrAvavasyataH samaDvAnaH krAmanti samantikaM
grAmayorgrAmAntO Bavato narkzIkAH puruzavyAGrAH parimoziRa
AvyADinyastaskarA araRyezvAjAyante


13.2.5.[1]

prajApatiraSvameDamasfjata  so'smAtsfzwaH parANEtsa paNktirBUtvA saMvatsaram
prAviSatte'rDamAsA aBavaMstaM paYcadaSiBiranuprAyuNkta tamApnottamAptvA
paYcadaSiBiravArundDArDamAsAnAM vA ezA pratimA yatpaYcadaSino
yatpaYcadaSina AlaBate'rDamAsAneva tEryajamAno'varundDe



13.2.5.[2]

tadAhuH  anavarudDo vA etasya saMvatsaro Bavati yo'nyatra cAturmAsyeByaH
saMvatsaraM tanuta ityeza vE sAkzAtsaMvatsaro yaccAturmAsyAni
yaccAturmAsyAnpaSUnAlaBate sAkzAdeva tatsaMvatsaramavarundDe vi vA eza prajayA
paSuBirfDyate'pa svargaM lokaM rADnoti yo'nyatrEkAdaSineByaH saMvatsaraM
tanuta ityEza vE samprati svargo loko yadekAdaSinI prajA vE paSava ekAdaSinI
yadEkAdaSinAnpaSUnAlaBate na svargaM lokamaparADnoti na prajayA
paSuBirvyfdyate



13.2.5.[3]

prajApatirvirAjamasfjata  sAsmAtsfzwA parAcyetsASvaM meDyaM prAviSattAM
daSiBiranuprAyuNkta tAmApnottAmAptvA daSiBiravArundDa yaddaSina AlaBate
virAjameva tEryajamAno'varundDe SatamAlaBate SatAyurvE puruzaH Satendriya
AyurevendriyaM vIryamAtmanDatte



13.2.5.[4]

ekAdaSa daSata AlaBate  ekAdaSAkzarA vE trizwubindriyamu vE vIryaM
trizwubindriyasyEva vIryasyAvarudDyA ekAdaSa daSata AlaBate daSa vE paSoH prARA
AtmEkAdaSaH prAREreva paSUntsamarDayati vESvadevA Bavanti vESvadevo vA
aSvo'SvasyEva sarvatvAya bahurUpA Bavanti tasmAdbahurUpAH paSavo nAnArUpA
Bavanti tasmAnnAnArUpAH paSavaH



13.2.6.[1]

yuYjanti braDnamaruzaM carantamiti  asO vA Adityo braDno'ruzo'mumevAsmA
AdityaM yunakti svargasya lokasya samazwyE



13.2.6.[2]

tadAhuH  parANvA etasmAdyajYa eti yasya paSurupAkfto'nyatra vederetItyetaM
stotaranena paTA punaraSvamAvartayAsi na iti vAyurvE stotA tamevAsmA
etatparastAddaDAti taTA nAtyeti



13.2.6.[3]

apa vA etasmAt  teja indriyaM paSavaH SrIH krAmanti yo'SvameDena yajate



13.2.6.[4]

vasavastvAYjantu  gAyatreRa candaseti mahizyaByanakti tejo vA AjyaM tejo gAyatrI
tejasI evAsmintsamIcI daDAti



13.2.6.[5]

rudrAstvAYjantu  trEzwuBena candaseti vAvAtA tejo vA AjyamindriyaM
trizwuptejaScEvAsminnindriyaM ca samIcI daDAti



13.2.6.[6]

AdityAstvAYjantu  jAgatena candaseti parivfktA tejo vA AjyaM paSavo jagatI
tejaScEvAsminpaSUMSca samIcI daDAti



13.2.6.[7]

patnyo'ByaYjanti  SriyE vA etadrUpaM yatpatnyaH SriyamevAsmiMstaddaDati
nAsmAtteja indriyaM paSavaH SrIrapakrAmanti



13.2.6.[8]

yaTA vE havizo'hutasya skandet  evametatpaSo skandati yasya niktasya lomAni
SIyante yatkAcAnAvayanti lomAnyevAsya samBaranti hiraRmayA Bavanti tasyoktaM
brAhmaRamekaSa tamekaSataM kAcAnAvayanti SatAyurvE puruza AtmEkaSata
AyuzyevAtmanpratitizWati BUrBuvaH svariti prAjApatyABirAvayanti prAjApatyo'SvaH
svayEvEnaM devatayA samarDayanti lAjI3YcAcI3 yavye gavya
ityatiriktamannamaSvAyopAvaharati prajAmevAnnAdIM kuruta etadannamatta devA
etadannamadDi prajApata iti prajAmevAnnAdyena samarDayati



13.2.6.[9]

apa vA etasmAt  tejo brahmavarcasaM krAmati yo'SvameDena yajate hotA ca brahmA
ca brahmodyaM vadata Agneyo vE hotA bArhaspatyo brahmA brahma
bfhaspatistejaScEvAsminbrahmavarcasaM ca samIcI Datto yUpamaBito vadato
yajamAno vE yUpo yajamAnamevEtattejasA ca brahmavarcasena coBayataH
pariDattaH


13.2.6.[10]

kaH svidekAkI caratIti  asO vA Aditya ekAkI caratyeza brahmavarcasam
brahmavarcasamevAsmiMstadDattaH



13.2.6.[11]

ka u svijjAyate punariti  candramA vE jAyate punarAyurevAsmiMstadDattaH



13.2.6.[12]

kiM svidDimasya Bezajamiti  agnirvE himasya BezajaM teja evAsmiMstadDattaH



13.2.6.[13]

kimvAvapanaM mahaditi  ayaM vE lokaM AvapanaM mahadasminneva loke
pratitizWati



13.2.6.[14]

kA svidAsItpUrvacittiriti  dyOrvE vfzwiH pUrvacittirdivameva vfzwimavarundDe



13.2.6.[15]

kiM svidAsIdbfhadvaya iti  aSvo vE bfhadvaya AyurevAvarundDe



13.2.6.[16]

kA svidAsItpilippileti  SrIrvE pilippilA SriyamevAvarundDe



13.2.6.[17]

kA svidAsItpiSaMgileti  ahorAtre vE piSaMgile ahorAtrayoreva pratitizWati



13.2.7.[1]

niyuktezu paSuzu  prokzaRIraDvaryurAdatte'SvaM prokzizyannanvArabDe
yajamAna ADvarikaM yajuranudrutyASvameDikaM yajuH pratipadyate


13.2.7.[2]

vAyuzwvA pacatEravatviti  vAyurevEnaM pacatyasitagrIvaScAgErityagnirvA
asitagrIvo'gnirevEnaM cAgEH pacati



13.2.7.[3]

nyagroDaScamasEriti  yatra vE devA yajYenAyajanta ta etAMScamasAnnyObjaMste
nyaYco nyagroDA rohanti



13.2.7.[4]

SalmalirvfdDyeti  SalmalO vfdDiM daDAti tasmAcalmalirvanaspatInAM varzizTaM
varDate



13.2.7.[5]

eza sya rATyo vfzeti  aSvenEva raTaM sampAdayati tasmAdaSvo nAnyadraTAdvahati



13.2.7.[6]

zaqBiScaturBiredaganniti  tasmAdaSvastriBistizWaMstizWatyaTa yuktaH sarvEH
padBiH samamAyute



13.2.7.[7]

brahmAkfzRaSca no'vatviti  candramA vE brahmAkfzRaScandramasa evEnam
paridadAti namo'gnaya ityagnaya eva namaskaroti



13.2.7.[8]

saMSito raSminA raTa iti raSminEva raTaM sampAdayati tasmAdraTaH paryuto
darSanIyatamo Bavati



13.2.7.[9]

saMSito raSminA haya iti  raSminEvASvaM sampAdayati tasmAdaSvo raSminA pratihfto
BUyizWaM rocate


13.2.7.[10]

saMSito apsvapsujA iti  apsuyonirvA aSvaH svayEvEnaM yonyA samarDayati brahmA
somapurogava iti somapurogavamevEnaM svargaM lokaM gamayati



13.2.7.[11]

svayaM vAjiMstanvaM kalpayasveti  svayaM rUpaM kuruzva yAdfSamicasItyevEnaM
tadAha svayaM yajasveti svArAjyamevAsmindaDAti svayaM juzasveti svayaM lokaM
rocayasva yAvantamicasItyevEnaM tadAha mahimA te'nyena na saMnaSa ityaSvameva
mahimnA samarDayati



13.2.7.[12]

na vA u etanmriyase na rizyasIti  praSvAsayatyevEnaM taddevAM idezi paTiBiH
sugeBiriti devayAnAnevEnaM paTo darSayati yatrAsate sukfto yatra te yayuriti
sukfdBirevEnaM salokaM karoti tatra tvA devaH savitA daDAtviti savitEvEnaM svarge
loke daDAti prajApataye tvA juzwaM prokzAmItyupAMSvaTopagfhRAti



13.2.7.[13]

agniH paSurAsIt  tenAyajanta sa etaM lokamajayadyasminnagniH sa te loko Bavizyati
taM jezyasi pibEtA apa iti yAvAnagnervijayo yAvAMloko yAvadESvaryaM tAvAMste
vijayastAvAMlokastAvadESvaryaM BavizyatItyevEnaM tadAha



13.2.7.[14]

vAyuH paSurAsIt  tenAyajanta sa etaM lokamajayadyasminvAyuH sa te loko Bavizyati
taM jezyasi pibEtA apa iti yAvAnvAyorvijayo yAvAMloko



13.2.7.[15]

sUryaH paSurAsIt  tenAyajanta sa etaM lokamajayadyasmintsUryaH sa te loko Bavizyati
taM jezyasi pibEtA apa iti yAvAntsUryasya vijayo yAvAMloko yAvadESvaryaM tAvAMste
vijayastAvAMlokastAvadESvaryaM BavizyatItyevEnaM tadAha tarpayitvASvaM punaH
saMskftya prokzaRIritarAnpaSUnprokzati tasyAtaH



13.2.8.[1]

devA vA udaYcaH  svargaM lokaM na prAjAnaMstamaSvaH prAjAnAdyadaSvenodaYco yanti
svargasya lokasya prajYAtyE vAso'DivAsaM hiraRyamityaSvAyopastfRanti yaTA
nAnyasmE paSave tasminnenamaDi saMjYapayantyanyErevEnaM
tatpaSuBirvyAkurvanti


13.2.8.[2]

Gnanti vA etatpaSum  yadenaM saMjYapayanti prARAya svAhApAnAya svAhA vyAnAya
svAheti saMjYapyamAna AhutIrjuhoti prARAnevAsminnetaddaDAti taTo hAsyEtena
jIvatEva paSunezwaM Bavati



13.2.8.[3]

ambe ambike'mbAlike  na mA nayati kaScaneti patnIrudAnayatyahvatEvEnA etadaTo
meDyA evEnAH karoti



13.2.8.[4]

gaRAnAM tvA gaRapatiM havAmaha iti  patnyaH pariyantyapahnuvata evAsmA etadato
nyevAsmE hnuvate'To Druvata evEnaM triH pariyanti trayo vA ime lokA
eBirevEnaM lokErDuvate triH punaH pariyanti zawsampadyante zaqvA ftava
ftuBirevEnaM Duvate



13.2.8.[5]

apa vA eteByaH prARAH krAmanti  ye yajYe DuvanaM tanvate nava kftvaH pariyanti
nava vE prARAH prARAnevAtmandaDate nEByaH prARA apakrAmantyAhamajAni
garBaDamA tvamajAsi garBaDamiti prajA vE paSavo garBaH prajAmeva
paSUnAtmanDatte tA uBO caturaH padaH samprasArayAveti miTunasyAvarudDyE
svarge loke prorRuvATAmityeza vE svargo loko yatra paSuM saMjYapayanti
tasmAdevamAha vfzA vAjI retoDA reto daDAtviti miTunasyEvAvarudDyE



13.2.9.[1]

apa vA etasmAt  SrI rAzwraM krAmati yo'SvameDena yajate



13.2.9.[2]

UrDvAmenAmucrApayeti  SrIrvE rAzwramaSvameDaH SriyamevAsmE
rAzwramUrDvamucrayati



13.2.9.[3]

girO BAraM haranniveti  SrIrvE rAzwrasya BAraH SriyamevAsmE rAzwraM
saMnahyatyaTo SriyamevAsminrAzwramaDinidaDAti


13.2.9.[4]

aTAsyE maDyameDatAmiti  SrIrvE rAzwrasya maDyaM Sriyameva rAzwre
maDyato'nnAdyaM daDAti



13.2.9.[5]

SIte vAte punanniveti  kzemo vE rAzwrasya SItaM kzemamevAsmE karoti



13.2.9.[6]

yakAsakO Sakuntiketi  viqvE SakuntikAhalagiti vaYcatIti viSo vE rAzwrAya
vaYcantyAhanti gaBe paso nigalgalIti DAraketi viqvE gaBo rAzwraM paso
rAzwrameva viSyAhanti tasmAdrAzwro viSaM GAtukaH



13.2.9.[7]

mAtA ca te pitA ca ta iti  iyaM vE mAtAsO pitAByAmevEnaM svargaM lokaM
gamayatyagraM vfkzasya rohata iti SrIrvE rAzwrasyAgraM SriyamevEnaM
rAzwrasyAgraM gamayati pratilAmIti te pitA gaBe muzwimataMsayaditi viqvE gaBo
rAzwraM muzwI rAzwrameva viSyAhanti tasmAdrAzwrI vizaM GAtukaH



13.2.9.[8]

yadDariRo yavamattIti  viqvE yavo rAzwraM hariRo viSameva rAzwrAyAdyAM karoti
tasmAdrAzwro viSamatti na puzwaM paSu manyata iti tasmAdrAjA paSUnna puzyati
SUdrA yadaryajArA na pozAya na DanAyatIti tasmAdvESIputraM nABiziYcati



13.2.9.[9]

apa vA eteByaH prARAH krAmanti  ye yajYe'pUtAM vAcaM vadanti daDikrAvRo
akArizamiti suraBimatImfcamantato'nvAhurvAcameva punate nEByaH prARA
apakrAmanti



13.2.10.[1]

yadasipaTAnkalpayanti  setumeva taM saMkramaRaM yajamAnaH kurute svargasya
lokasya samazwyE



13.2.10.[2]
sUcIBiH kalpayanti  viSo vE sUcyo rAzwramaSvameDo viSaM cEvAsminrAzwraM ca
samIcI daDati hiraRyamayyo Bavanti tasyoktaM brAhmaRam



13.2.10.[3]

trayyaH sUcyo Bavanti  lohamayyo rajatA hariRyo diSo vE lohamayyo'vAntaradiSo
rajatA UrDvA hariRyastABirevEnaM kalpayanti tiraScIBizcorDvABiSca bahurUpA
Bavanti tasmAdbahurUpA diSo nAnArUpA Bavanti tasmAnnAnArUpA diSaH



13.2.11.[1]

prajApatirakAmayata  mahAnBUyAntsyAmiti sa etAvaSvameDe mahimAnO
grahAvapaSyattAvajuhottato vE sa mahAnBUyAnaBavatsa yaH kAmayeta
mahAnBUyAntsyAmiti sa etAvaSvameDe mahimAnO grahO juhuyAnmahAnhEva
BUyAnBavati



13.2.11.[2]

vapAmaBito juhoti  yajamAno vA aSvameDo rAjA mahimA rAjyenEvEnamuBayataH
parigfhRAti purastAtsvAhAkftayo vA anye devA uparizwAtsvAhAkftayo'nye
tAnevEtatprIRAti svAhA deveByo deveByaH svAheti rAjYA vapAM parijayati ye
cEvAsmiMloke devA ya u cAmuzmiMstAnevEtatprIRAti ta enamuBaye devAH prItAH
svargaM lokamaBivahanti



13.3.1.[1]

prajApaterakzyaSvayat  tatparApatattato'SvaH
samaBavadyadaSvayattadaSvasyASvatvaM taddevA aSvameDenEva pratyadaDureza
ha vE prajApatiM sarvaM karoti yo'SvameDena yajate sarva eva Bavati sarvasya vA
ezA prAyaScittiH sarvasya BezajaM sarvaM vA etena pApmAnaM devA atarannapi vA
etena brahmahatyAmataraMstarati sarvaM pApmAnaM tarati brahmahatyAM
yo'SvameDena yajate



13.3.1.[2]

uttaraM vE tatprajApaterakzyaSvayat  tasmAduttarato'SvasyAvadyanti
dakziRato'nyezAM paSUnAm



13.3.1.[3]

vEtasaH kawo Bavati  apsuyonirvA aSvo'psujA vetasaH svayEvEnaM yonyA
samarDayati


13.3.1.[4]

catuzwoma stomo Bavati  saraqvA aSvasya sakTyAbfhattaddevAScatuzwomenEva
stomena pratyadaDuryaccatuzwoma stomo BavatyaSvasyEva sarvatvAya
sarvastomo'tirAtra uttamamaharBavati sarvaM vE sarvastomo'tirAtraH
sarvamaSvameDaH sarvasyAptyE sarvasyAvarudDyE



13.3.2.[1]

parameRa vA eza stomena jitvA  catuzwomena kftenAyAnAmuttare'hannekaviMSe
pratizWAyAM pratitizWatyekaviMSAtpratizWAyA uttaramaharftUnanvArohatyftavo vE
pfzWAnyftavaH saMvatsara ftuzveva saMvatsare pratitizWati



13.3.2.[2]

SakvaryaH pfzWaM Bavanti  anyadanyaccando'nye'nye vA atra paSava AlaByanta
uteva grAmyA utevAraRyA yacakvaryaH pfzWaM BavantyaSvasyEva sarvatvAyAnye
paSava AlaByante'nye'nye hi stomAH kriyante



13.3.2.[3]

tadAhuH  nEte sarve paSavo yadajAvayaScAraRyAScEte vE sarve paSavo yadgavyA iti
gavyA uttame'hannAlaBata ete vE sarve paSavo yadgavyAH sarvAneva paSUnAlaBate
vESvadevA Bavanti vESvadevo vA aSvo'SvasyEva sarvatvAya bahurUpA Bavanti
tasmAdbahurUpAH paSavo nAnArUpA Bavanti tasmAnnAnArUpAH paSavaH



13.3.3.[1]

yattisro'nuzwuBo Bavanti  tasmAdaSvastriBistizWaMstizWati yaccatasro
gAyatryastasmAdaSvaH sarvEH padBiH pratidaDatpalAyate paramaM vA etaccando
yadanuzwupparamo'SvaH paSUnAM paramaScatuzwoma stomAnAM parameREvEnam
paramatAM gamayati



13.3.3.[2]

SakvaryaH pfzWaM Bavanti  anyadanyaccando'nye'nye hi stomAH kriyante
yacakvaryaH pfzWaM BavantyaSvasyEva sarvatvAya



13.3.3.[3]

ekaviMSaM maDyamamaharBavati  asO vA Aditya ekaviMSaH so'SvameDaH
svenEvEnaM stomena svAyAM devatAyAM pratizWApayati


13.3.3.[4]

vAmadevyaM mEtrAvaruRasAma Bavati  prajApatirvE vAmadevyaM prAjApatyo'SvaH
svayEvEnaM devatayA samarDayati



13.3.3.[5]

pArTuraSmaM brahmasAma Bavati  raSminA vA aSvo yata ISvaro vA aSvo'yato'Dfto
pratizWitaH parAM parAvataM gantoryatpArTuraSmaM brahmasAma
BavatyaSvasyEva DftyE



13.3.3.[6]

saMkftyacAvAkasAma Bavati  utsannayajYa iva vA eza yadaSvameDaH kiM vA hyetasya
kriyate kiM vA na yatsaMkftyacAvAkasAma BavatyaSvasyEva sarvatvAya
sarvastomo'tirAtra uttamamaharBavati sarvaM vE sarvastomo'tirAtraH
sarvamaSvameDaH sarvasyAptyE sarvasyAvarudDyE



13.3.3.[7]

ekaviMSo'gnirBavati  ekaviMSa stoma ekaviMSatiryUpA yaTA vA fzaBA vA vfzARo vA
saMsPurerannevamete stomAH samfcante
yadekaviMSAstAnyatsamarpayedArtimArcedyajamAno hanyetAsya yajYaH



13.3.3.[8]

dvAdaSa evAgniH syAt  ekAdaSa yUpA yaddvAdaSo'gnirBavati dvAdaSa mAsAH
saMvatsaraH saMvatsarameva yajYamApnoti yadekAdaSa yUpA virAqvA ezA sammIyate
yadekAdaSinI tasyE ya ekAdaSa stana evAsyE sa duha evEnAM tena



13.3.3.[9]

tadAhuH  yaddvAdaSo'gniH syAdekAdaSa yUpA yaTA sTUriRA yAyAttAdfktadityekaviMSa
evAgnirBavatyekaviMSa stoma ekaviMSatiryUpAstadyaTA prazwiBiryAyAttAdfktat



13.3.3.[10]

Siro vA etadyajYasya yadekaviMSaH  yo vA aSvameDe trIRi SIrzARi veda Siro ha
rAjYAM BavatyekaviMSo'gnirBavatyekaviMSa stoma ekaviMSatiryUpA etAni vA
aSvameDe trIRi SIrzARi tAni ya evaM veda Siro ha rAjYAM Bavati yo vA aSvameDe
tisraH kakudo veda kakudDa rAjYAM BavatyekaviMSo'gnirBavatyekaviMSa stoma
ekaviMSatiryUpA etA aSvameDe tisraH kakudastA ya evaM veda kakudDa rAjYAm
Bavati



13.3.4.[1]

sarvAByo vE devatAByo'Sva AlaByate  yatprAjApatyaM kuryAdyA devatA apiBAgAstA
BAgaDeyena vyarDayecAdaM dadBiravakAM dantamUlErityAjyamavadAnA kftvA
pratyAKyAyaM devatABya AhutIrjuhoti yA eva devatA apiBAgAstA BAgaDeyena
samarDayatyaraRye'nUcyAnhutvA dyAvApfTivyAmuttamAmAhutiM juhoti
dyAvApfTivyorvE sarvA devatAH pratizWitAstA evEtatprIRAti devAsurAH saMyattA Asan



13.3.4.[2]

te'bruvan  agnayaH svizwakfto'Svasya vayamudDAramudDarAmahE
tenAsurAnaBiBavizyAma iti te lohitamudaharanta BrAtfvyABiBUtyE
yatsvizwakfdByo lohitaM juhoti BrAtfvyABiBUtyE BavatyAtmanA parAsya
dvizanBrAtfvyo Bavati ya evaM veda



13.3.4.[3]

gomfgakaRWena praTamAmAhutiM juhoti  paSavo vE gomfgA rudraH
svizwakftpaSUneva rudrAdantardaDAti tasmAdyatrEzASvameDa AhutirhUyate na tatra
rudraH paSUnaBimanyate



13.3.4.[4]

aSvaSaPena dvitIyAmAhutiM juhoti  paSavo vA ekaSaPA rudraH svizwakftpaSU>



13.3.4.[5]

ayasmayena caruRA tftIyAmAhutiM juhoti  Ayasyo vE prajA rudraH svizwakftprajA eva
rudrAdantardaDAti tasmAdyatrEzASvameDa AhutirhUyate na tatra rudraH prajA
aBimanyate



13.3.5.[1]

sarvezu vE lokezu  mftyavo'nvAyattAsteByo yadAhutIrna juhuyAllokeloka enam
mftyurvindedyanmftyuBya AhutIrjuhoti lokeloka eva mftyumapajayati



13.3.5.[2]

tadAhuH  yadamuzmE svAhAmuzmE svAheti juhvatsaMcakzIta bahum
mftyumamitraM kurvIta mftyava AtmAnamapidaDyAditi mftyave svAhetyekasmA
evEkAmAhutiM juhotyeko ha vA amuzmiMloke mftyuraSanAyEva
tamevAmuzmiMloke'pajayati



13.3.5.[3]

brahmahatyAyE svAheti dvitIyAmAhutiM juhoti  amftyurha vA anyo brahmahatyAyE
mftyureza ha vE sAkzAnmftyuryadbrahmahatyA sAkzAdeva mftyumapajayati



13.3.5.[4]

etAM ha vE muRqiBa OdanyaH  brahmahatyAyE prAyaScittiM vidAM cakAra
yadbrahmEhatyAyA AhutiM juhoti mftyumevAhutyA tarpayitvA paripARaM kftvA
brahmaGne BezajaM karoti tasmAdyasyEzASvameDa AhutirhUyate'pi yo'syAparIzu
prajAyAM brAhmERaM hanti tasmE BezajaM karoti



13.3.6.[1]

aSvasya vA AlabDasya  meDa udakrAmattadaSvastomIyamaBavadyadaSvastomIyaM
juhotyaSvameva meDasA samarDayati



13.3.6.[2]

Ajyena juhoti  meDo vA AjyaM meDo'SvastomIyaM meDasEvAsmiMstanmeDo
daDAtyAjyena juhotyetadvE devAnAM priyaM DAma yadAjyaM priyeREvEnAnDAmnA
samarDayati



13.3.6.[3]

aSvastomIyaM hutvA dvipadA juhoti  aSvo vA aSvastomIyaM puruzo dvipadA
dvipAdvE puruzo dvipratizWastadenaM pratizWayA samarDayati



13.3.6.[4]

tadAhuH  aSvastomIyaM pUrvaM hotavyAM3 dvipadA3 iti paSavo vA aSvastomIyam
puruzo dvipadA yadaSvastomIyaM hutvA dvipadA juhoti tasmAtpuruza
uparizwAtpaSUnaDitizWati



13.3.6.[5]

zoqaSASvastomIyA juhoti  zoqaSakalA vE paSavaH sA paSUnAM mAtrA paSUnena
mAtrayA samarDayati yatkanIyasIrvA BUyasIrvA juhuyAtpaSUnmAtrayA
vyarDayetzoqaSa juhoti zoqaSakalA vE paSavaH sA paSUnAM mAtrA paSUneva
mAtrayA samarDayati nAnyAmuttamAmAhutiM juhoti yadanyAmuttamAmAhutiM
juhuyAtpratizWAyE cyaveta dvipadA uttamA juhoti pratizWA vE dvipadAH pratyeva
tizWati jumbakAya svAhetyavaBfTa uttamAmAhutiM juhoti varuRo vE jumbakaH
sAkzAdeva varuRamavayajate Suklasya KalatervikliDasya piNgAkzasya mUrDani
juhotyetadvE varuRasya rUpaM rUpeREva varuRamavayajate



13.3.6.[6]

dvAdaSa brahmOdanAnutTAya nirvapati  dvAdaSaBirvezwiBiryajate
tadAhuryajYasya vA etadrUpaM yadizwayo yadizwiBiryajetopanAmuka enaM yajYaH
syAtpApIyAMstu syAdyAtayAmAni vA etadIjAnasya candAMsi Bavanti tAni kimetAvadASu
prayuYjIta sarvA vE saMsTite yajYe vAgApyate sAtrAptA yAtayAmnI Bavati krUrIkfteva
hi BavatyaruzkftA vAgvE yajYastasmAnna prayuYjIteti



13.3.6.[7]

dvAdaSEva brahmOdanAnutTAya nirvapet  prajApatirvA odanaH prajApatiH
saMvatsaraH prajApatiryajYaH saMvatsarameva yajYamApnotyupanAmuka enaM yajYo
Bavati na pApIyAnBavati



13.3.7.[1]

eza vE praBUrnAma yajYaH  yatrEtena yajYena yajante sarvameva praBUtam
Bavati



13.3.7.[2]

eza vE viBUrnAma yajYaH  yatrEtena yajYena yajante sarvameva viBUtaM Bavati



13.3.7.[3]

eza vE vyazwirnAma yajYaH  yatrEtena yajYena yajante sarvameva vyazwaM Bavati



13.3.7.[4]

eza vE viDftirnAma yajYaH  yatrEtena yajante sarvameva viDftaM Bavati



13.3.7.[5]
eza vE vyAvfttirnAma yajYaH  yatrEtena yajYena yajante sarvameva vyAvfttam
Bavati



13.3.7.[6]

eza vA UrjasvAnnAma yajYaH  yatrEtena yajYena yajante sarvamevorjasvadBavati



13.3.7.[7]

eza vE payasvAnnAma yajYaH  yatrEtena yajYena yajante sarvameva payasvadBavati



13.3.7.[8]

eza vE brahmavarcasI nAma yajYaH  yatrEtena yajYena yajanta A brAhmaRo
brahmavarcasI jAyate



13.3.7.[9]

eza vA ativyADI nAma yajYaH  yatrEtena yajYena yajanta A rAjanyo'tivyADI jAyate



13.3.7.[10]

eza vE dIrGo nAma yajYaH  yatrEtena yajYena yajanta A dIrGAraRyaM jAyate



13.3.7.[11]

eza vE kxptirnAma yajYaH  yatrEtena yajYena yajante sarvameva kxptaM Bavati



13.3.7.[12]

eza vE pratizWA nAma yajYaH  yatrEtena yajYena yajante sarvameva pratizWitam
Bavati



13.3.8.[1]

aTAtaH prAyaScittInAm  yadyaSvo vaqavAM skandedvAyavyam
payo'nunirvapedvAyurvE retasAM vikartA prARo vE vAyuH prARo hi retasAM vikartA
retasEvAsmiMstadreto daDAti


13.3.8.[2]

aTa yadi srAmo vindet  pOzRaM carumanunirvapetpUzA vE paSUnAmIzwe sa
yasyEva paSavo yaH paSUnAmIzwe tamevEtatprIRAtyagado hEva Bavati



13.3.8.[3]

aTa yadyakzatAmayo vindet  vESvAnaraM dvAdaSakapAlaM BUmikapAlam
puroqASamanunirvapediyaM vE vESvAnara imAmevEtatprIRAtyagado hEva Bavati



13.3.8.[4]

aTa yadyakzyAmayo vindet  sOryaM carumanunirvapetsUryo vE prajAnAM
cakzuryadA hyevEza udetyaTedaM sarvaM carati cakzuzEvAsmiMstaccakzurdaDAti
sa yaccarurBavati cakzuzA hyayamAtmA carati



13.3.8.[5]

aTa yadyudake mriyeta  vAruRaM yavamayaM carumanunirvapedvaruRo vA etaM
gfhRAti yo'psu mriyate sA yEvEnaM devatA gfhRAti tAmevEtatprIRAti sAsmE
prItAnyamAlamBAyAnumanyate tayAnumatamAlaBate sa yadyavamayo Bavati
varuRyA hi yavAH



13.3.8.[6]

aTa yadi naSyet  trihavizamizwimanunirvapeddyAvApfTivyamekakapAlam
puroqASaM vAyavyaM payaH sOryaM caruM yadvE kiM ca naSyatyantarEva
taddyAvApfTivI naSyati tadvAyurupavAtyAdityo'Bitapati nEtAByo devatABya fte kiM
cana naSyati sEzA pfTageva nazwavedanI sa yadyasyApyanyannaSyedetayEva
yajetAnu hEvEnadvindatyaTa yadyamitrA aSvaM vinderanyadi vA mriyeta yadi
vApsvanyamAnIya prokzeyuH sEva tatra prAyaScittiH



13.4.1.[1]

prajApatirakAmayata  sarvAnkAmAnApnuyAM sarvA vyazwIrvyaSnuvIyeti sa
etamaSvameDaM trirAtraM yajYakratumapaSyattamAharattenAyajata tenezwvA
sarvAnkAmAnApnotsarvA vyazwIrvyASnuta sarvAnha vE kAmAnApnoti sarvA
vyazwIrvyaSnute yo'SvameDena yajate



13.4.1.[2]

tadAhuH  kasminnftAvaByAramBa iti grIzme'ByAraBetetyu hEka AhurgrIzmo vE
kzatriyasyartuH kzatriyayajYa u vA eza yadaSvameDa iti



13.4.1.[3]

tadvE vasanta evAByAraBeta  vasanto vE brahmaRasyarturya u vE kaSca yajate
brAhmaRIBUyevEva yajate tasmAdvasanta evAByAraBeta



13.4.1.[4]

sA yAsO PAlgunI pOrRamAsI Bavati  tasyE purastAtzaqahe vA saptAhe vartvija
upasamAyantyaDvaryuSca hotA ca brahmA codgAtA cEtAnvA anvanya ftvijaH



13.4.1.[5]

teByo'DvaryuScAtuzprASyaM brahmOdanaM nirvapati  tasyoktaM brAhmaRaM
caturaH pAtrAMScaturo'YjalIMScaturaH prasftAndvAdaSaviDaM dvAdaSa mAsAH
saMvatsaraH sarvaM saMvatsaraH sarvamaSvameDaH sarvasyAptyE sarvasyAvarudDyE



13.4.1.[6]

tamete catvAra ftvijaH prASnanti  tezAmuktaM brAhmaRaM teByaScatvAri sahasrARi
dadAti sarvaM vE sahasraM sarvamaSvameDaH sarvasyAptyE sarvasyAvarudDyE
catvAri ca suvarRAni SatamAnAni hiraRyAni tasyo evoktam



13.4.1.[7]

aTAsmA aDvaryurnizkaM pratimuYcanvAcayati  tejo'si Sukramamftamiti tejo vE
SukramamftaM hiraRyaM teja evAsmiYcukramamftaM daDAtyAyuzpA Ayurme
pAhItyAyurevAsmindaDAtyaTEnamAha vAcaM yaceti vAgvE yajYo
yajYasyEvAByAramBAya



13.4.1.[8]

catasro jAyA upakxptA Bavanti  mahizI vAvAtA parivfktA pAlAgalI sarvA
nizkinyo'laNkftA miTunasyEva sarvatvAya tABiH sahAgnyagAraM prapadyate pUrvayA
dvArA yajamAno dakziRayA patnyaH



13.4.1.[9]

sAyamAhutyAM hutAyAm  jaGanena gArhapatyamudaNvAvAtayA saha saMviSati
tadevApItarAH saMviSanti so'ntarorU asaMvartamAnaH Sete'nena tapasA svasti
saMvatsarasyodfcaM samaSnavA iti



13.4.1.[10]

prAtarAhutyAM hutAyAM  aDvaryuH pUrRAhutiM juhoti sarvaM vE pUrRaM
sarvamaSvameDaH sarvasyAptyE sarvasyAvarudDyE tasyAM vareRa vAcaM visfjate
varaM dadAmi brahmaRa iti sarvaM vE varaH sarvamaSvameDaH sarvasyAptyE
sarvasyAvarudDyE



13.4.1.[11]

aTa yo'sya nizkaH pratimukto Bavati  tamaDvaryave dadAtyaDvaryave
dadadamftamAyurAtmanDatte'mftaM hyAyurhiraRyam



13.4.1.[12]

aTAgneyImizwiM nirvapati  paTaSca kAmAya yajYamuKasya cAcambawkArAyATo
agnimuKA u vE sarvA devatAH sarve kAmA aSvameDe muKataH sarvAndevAnprItvA
sarvAnkAmAnApnavAnIti



13.4.1.[13]

tasyE paYcadaSa sAmiDenyo Bavanti  paYcadaSo vE vajro vIryaM vajro
vajreREvEtadvIryeRa yajamAnaH purastAtpApmAnamapahate vArtraGnAvAjyaBAgO
pApmA vE vftraH pApmano'pahatyA agnirmUrDA divaH kakudBuvo yajYasya
rajasaSca netetyupAMSu havizo yAjyAnuvAkye mUrDanvatyanyA Bavati
sadvatyanyEza vE mUrDA ya eza tapatyetasyEvAvarudDyA aTa yatsadvatI
sadevAvarundDe  virAjO saMyAjye sarvadevatyaM vA etaccando yadvirAwsarve kAmA
aSvameDe sarvAndevAnprItvA sarvAnkAmAnApnavAnIti hiraRyaM dakziRA suvarRaM
SatamAnaM tasyoktaM brAhmaRam



13.4.1.[14]

aTa pOzRIM nirvapati  pUzA vE paTInAmaDipatiraSvAyEvEtatsvastyayanaM
karotyaTo iyaM vE pUzemAmevAsmA etadgoptrIM karoti tasya hi nArtirasti na hvalA
yamiyamaDvangopAyatImAmevAsmA etadgoptrIM karoti



13.4.1.[15]

tasyE saptadaSa sAmiDenyo Bavanti  saptadaSo vE prajApatiH
prajApatiraSvameDo'SvameDasyEvAptyE vfDanvantAvAjyaBAgO yajamAnasyEva
vfdDyE pUzaMstava vrate vayaM paTaspaTaH paripatiM vacasyetyupAMSu havizo
yAjyAnuvAkye vratavatyanyA Bavati paTanvatyanyA vIryaM vE vrataM vIryasyAptyE
vIryasyAvarudDyA aTa yatpaTanvatyaSvAyEvEtatsvastyayanaM karotyanuzwuBO
saMyAjye vAgvA anuzwubvAgvE prajApatiH prajApatiraSvameDo'SvameDasyEvAptyE
vAsaHSataM dakziRA rUpaM vA etatpuruzasya yadvAsastasmAdyameva kaM ca
suvAsasamAhuH ko nvayamiti rUpasamfdDo hi Bavati rUpeREvEnaM samarDayati
SataM Bavati SatAyurvE puruzaH Satendriya AyurevendriyaM vIryamAtmanDatte



13.4.2.[1]

etasyAM tAyamAnAyAm  aSvaM niktvodAnayanti yasmintsarvARi rUpARi Bavanti yo vA
javasamfdDaH sahasrArhaM pUrvyaM yo dakziRAyAM DuryapratiDuraH



13.4.2.[2]

tadyatsarvarUpo Bavati  sarvaM vE rUpaM sarvamaSvameDaH sarvasyAptyE
sarvasyAvarudDyA aTa yajjavasamfdDo vIryaM vE javo vIryasyAptyE
vIryasyAvarudDyA aTa yatsahasrArhaH sarvaM vE sahasraM sarvamaSvameDaH
sarvasyAptyE sarvasyAvarudDyA aTa yatpUrvya eza vA aparimitaM
vIryamaBivarDate yatpUrvyo'parimitasyEva vIryasyAvarudDyA aTa yaddakziRAyAM
DuryapartiDura eza vA eza ya eza tapati na vA etaM kaScana
pratipratiretasyEvAvarudDyE



13.4.2.[3]

tadu hovAca BAllabeyo  dvirUpa evEzo'SvaH syAtkfzRasAraMgaH prajApatervA
ezo'kzRaH samaBavaddvirUpaM vA idaM cakzuH SuklaM cEva kfzRaM ca tadenaM
svena rUpeRa samarDayatIti



13.4.2.[4]

aTa hovAca sAtyayajYiH  trirUpa evEzo'SvaH syAttasya kfzRaH pUrvArDaH
Suklo'parArDaH kfttikAYjiH purastAttadyatkfzRaH pUrvArDo Bavati yadevedaM
kfzRamakzRastadasya tadaTa yacuklo'parArDo yadevedaM SuklamakzRastadasya
tadaTa yatkfttikAYjiH purastAtsA kanInakA sa eva rUpasamfdDo'to
yatamo'syopakalpeta bahurUpo vA dvirUpo vA trirUpo vA kfttikAYjistamAlaBeta javena
tveva samfdDaH syAt



13.4.2.[5]

tasyEte purastAdrakzitAra upakxptA Bavanti  rAjaputrAH kavacinaH SataM rAjanyA
nizaNgiRaH SataM sUtagrAmaRyAM putrA izuparziRaH SataM kzAttrasaMgrahItFRAm
putrA daRqinaH SatamaSvaSataM nirazwaM niramaRaM yasminnenamapisfjya rakzanti



13.4.2.[6]
aTa sAvitrImizwiM nirvapati  savitre prasavitre dvAdaSakapAlaM puroqASaM savitA vE
prasavitA savitA ma imaM yajYaM prasuvAditi



13.4.2.[7]

tasyE paYcadaSa sAmiDenyo Bavanti  vArtraGnAvAjyaBAgO ya imA viSvA jAtAnyA
devo yAtu savitA suratna ityupAMSu havizo yAjyAnuvAkye virAjO saMyAjye hiraRyaM
dakziRA suvarRaM SatamAnaM tasyoktaM brAhmaRam



13.4.2.[8]

tasyE prayAjezu tAyamAnezu  brAhmaRo vIRAgATI dakziRata
uttaramandrAmudAGnaMstisraH svayaMsamBftA gATA gAyatItyayajatetyadadAditi
tasyoktaM brAhmaRam



13.4.2.[9]

aTa dvitIyAM nirvapati  savitra Asavitre dvAdaSakapAlaM puroqASaM savitA vA AsavitA
savitA ma imaM yajYamAsuvAditi



13.4.2.[10]

tasyE saptadaSa sAmiDenyo Bavanti  sadvantAvAjyaBAgO sadevAvarundDe viSvAni
deva savitaH sa GA no devaH savitA sahAvetyupAMSu havizo yAjyAnuvAkye
anuzwuBO saMyAjye rajataM hiraRyaM dakziRA nAnArUpatAyA aTo
utkramAyAnapakramAya SatamAnaM Bavati SatAyurvE puruzaH Satendriya
AyurevendriyaM vIryamAtmanDatte



13.4.2.[11]

tasyE prayAjezu tAyamAnezu  brAhmaRo vIRA>



13.4.2.[12]

aTa tftIyAM nirvapati  savitre satyaprasavAya dvAdaSakapAlaM puroqASameza ha vE
satyaH prasavo yaH savituH satyena me prasavenemaM yajYaM prasuvAditi



13.4.2.[13]

tasyE saptadaSEva sAmiDenyo Bavanti  rayimantAvAjyaBAgO vIryaM vE
rayivIryasyAptyE vIryasyAvarudDyA A viSvadevaM satpatiM na pramiye
saviturdEvyasya tadityupAMSu havizo yAjyAnuvAkye nitye saMyAjye
nedyajYapaTAdayAnIti kxpta eva yajYe'ntataH pratitizWati trizwuBO Bavata indre
vE vIryaM trizwubindriyasyEva vIryasyAvarudDyE hiraRyaM dakziRA suvarRaM
SatamAnaM tasyoktaM brAhmaRam



13.4.2.[14]

tasyE prayAjezu tAyamAnezu  brAhmaRo vIRA>



13.4.2.[15]

etasyAM saMsTitAyAm  upotTAyADvaryuSca yajamAnaScASvasya dakziRe karRa Ajapato
viBUrmAtrA praBUH pitreti tasyoktaM brAhmaRamaTEnamudaYcaM prAYcam
prasfjata ezA hoBayezAM devamanuzyARAM digyadudIcI prAcI svAyAmevEnaM
taddizi Datto na vE sva Ayatane pratizWito rizyatyarizwyE



13.4.2.[16]

sa Aha devA ASApAlAH  etaM deveByo'SvaM meDAya prokzitaM rakzatetyuktA
mAnuzA ASApAlA aTEte dEvA ApyAH sADyA anvADyA marutastameta uBaye
devamanuzyAH saMvidAnA apratyAvartayantaH saMvatsaraM rakzanti tadyaM na
pratyAvartayantyeza vA eza tapati ka u hyetamarhati pratyA !vayituM yadyenam
pratyAvartayeyuH parAgevedaM sarvaM syAttasmAdapratyAvartayanto rakzanti



13.4.2.[17]

sa AhASApAlAH  ye vA etasyodfcaM gamizyanti rAzwraM te Bavizyanti rAjAno
BavizyantyaBizecanIyA aTa ya etasyodfcaM na gamizyantyarAzwraM te
BavizyantyarAjAno Bavizyanti rAjanyA viSo'naBizecanIyAstasmAnmA pramadata
snAtvAccEvEnamudakAnnirunDIDvaM vaqavAByaSca te
yadyadbrAhmaRajAtamupanigaceta tattatpfceta brAhmaRAH kiyadyUyamaSvameDasya
vitTeti te ye na vidyurjinIyAta tAntsarvaM vA aSvameDaH sarvasyEza na veda yo
brAhmaRaH sannaSvameDasya na veda so'brAhmaRo jyeya eva sa pAnaM karavATa
KAdaM nivapATATa yatkiM ca janapade kftAnnaM sarvaM vastatsutaM tezAM
raTakArakula eva vo vasatistadDyaSvasyAyatanamiti



13.4.3.[1]

pramucyASvaM dakziRena vediM  hiraRmayaM kaSipUpastfRAti tasminhotopaviSati
dakziRena hotAraM hiraRmaye kUrce yajamAno dakziRato brahmA codgAtA ca
hiraRmayyoH kaSipunoH purastAtpratyaNNaDvaryurhiraRmaye vA kUrce hiraRmaye vA
Palake



13.4.3.[2]

samupavizwezvaDvaryuH samprezyati  hotarBUtAnyAcakzva BUtezvimaM
yajamAnamaDyUheti samprEzito hotADvaryumAmantrayate
pAriplavamAKyAnamAKyAsyannaDvaryaviti havE hotarityaDvaryuH



13.4.3.[3]

manurvEvasvato rAjetyAha  tasya manuzyA viSasta ima Asata ityaSrotriyA
gfhameDina upasametA Bavanti tAnupadi=atyfco vedaH so'yamityfcAM sUktaM
vyAcakzARa ivAnudravedvIRAgaRagina upasametA Bavanti tAnaDvaryuH samprezyati
vIRAgaRagina ityAha purARErimaM yajamAnaM rAjaBiH sADukfdBiH saMgAyateti taM
te
taTA saMgAyanti tadyadenamevaM saMgAyanti purARErevEnaM tadrAjaBiH
sADukfdBiH salokaM kurvanti



13.4.3.[4]

samprEzyADvaryuH prakramAnjuhoti  anvAhAryapacane vASvasya vA padam
pariliKya yataraTAsya tatrAvfdBavati pUrvA tveva sTitiH



13.4.3.[5]

sAvitryA evezweH  purastAdanudrutya sakfdeva rUpARyAhavanIye juhotyaTa sAyaM
Dftizu hUyamAnAsu rAjanyo vIRAgATI dakziRata uttaramandrAmudAGnaMstisraH
svayaMsamBftA gATA gAyatItyayuDyatetyamuM saMgrAmamajayaditi tasyoktam
brAhmaRam



13.4.3.[6]

aTa Svo BUte dvitIye'han  evamevEtAsu sAvitrIzvizwizu
saMsTitAsvezEvAvfdaDvaryaviti havE hotarityevADvaryuryamo vEvasvato rAjetyAha
tasya pitaro viSasta ima Asata iti sTavirA upasametA Bavanti tAnupadiSati yajUMzi
vedaH so'yamiti yajuzAmanuvAkaM vyAcakzARa ivAnudravedevamevADvaryuH
samprezyati na prakramAnjuhoti



13.4.3.[7]

aTa tftIye'han  evamevEtAsvizwizu saMsTitAsvezEvAvfdaDvaryaviti havE
hotarityevADvaryurvaruRa Adityo rAjetyAha tasya ganDarvA viSasta ima Asata iti
yuvAnaH SoBanA upasametA Bavanti tAnupadiSatyaTarvARo vedaH
so'yamityaTarvaRAmekaM parva vyAcakzARa ivAnudravedevamevADvaryuH
samprezyati na prakramAnjuhoti


13.4.3.[8]

aTa caturTe'han  evamevEtAsvizwizu saMsTitAsvezEvAvfdaDvaryaviti havE
hotarityevADvaryuH somo vEzRavo rAjetyAha tasyApsaraso viSastA imA Asata iti
yuvatayaH SoBanAH upasametA Bavanti tA upadiSatyaNgiraso vedaH so
yamityaNgirasAmekaM parva vyAcakzARa ivAnudra>



13.4.3.[9]

aTa paYcame'han  evamevEtAsvizwizu saMsTitAsvezEvAvfdaDvaryaviti havE
hotarityevADvaryurarbudaH kAdraveyo rAjetyAha tasya sarpA viSasta ima Asata iti
sarpASca sarvavidaScopasametA Bavanti tAnupadiSati sarpavidyA vedaH so'yamiti
sarpavidyAyA ekaM parva vyAcakzARa ivAnudra>



13.4.3.[10]

aTa zazWe'han  evamevEtAsvizwizu saMsTitAsvezEvAvfdaDvaryaviti havE
hotarityevADvaryuH kubero vESravaRo rAjetyAha tasya rakzAMsi viSastAnImAnyAsata
iti selagAH pAdakfta upasametA Bavanti tAnupadiSati devajanavidyA vedaH so'yamiti
devajanavidyAyA ekaM parva vyAcakzARa ivAnudra>



13.4.3.[11]

aTa saptame'han  evamevEtAsvizwizu saMsTitAsvezEvAvfdaDvaryaviti havE
hotarityevADvaryurasito DAnvo rAjetyAha tasyAsurA viSasta ima Asata iti kusIdina
upasametA Bavanti tAnupadiSati mAyA vedaH so'yamiti kAMcinmAyAM
kuryAdevamevADvaryuH samprezyati na prakramAnjuhoti



13.4.3.[12]

aTAzwame'han  evamevEtAsvizwizu saMsTitAsvezEvAvfdaDvaryaviti havE
hotarityevADvaryurmatsyaH sAmmado rAjetyAha tasyodakecarA viSasta ima Asata iti
matsyASca matsyahanaScopasametA Bavanti tAnupadiSatItihAso vedaH so'yamiti
kaMciditihAsamAcakzItEvamevADvaryuH samprezyati na prakramAnjuhoti



13.4.3.[13]

aTa navame'han  evamevEtAsvizwizu saMsTitAsvezEvAvfdaDvaryaviti havE
hotarityevADvaryustArkzyo vEpaSyato rAjetyAha tasya vayAMsi viSastAnImAnyAsata iti
vayAMsi ca vAyovidyikAScopasametA Bavanti tAnupadiSati purARaM vedaH so'yamiti
kiMcitpurARamAcakzItEvamevADvaryuH samprezyati na prakramAnjuhoti



13.4.3.[14]
aTa daSame'han  evamevEtAsvizwizu saMsTitAsvezEvAvfdaDvaryaviti havE
hotarityevADvaryurDarma indro rAjetyAha tasya devA viSasta ima Asata iti SrotriyA
apratigrAhakA upasametA Bavanti tAnupadiSati sAmAni vedaH so'yamiti sAmnAM
daSataM brUyAdevamevADvaryuH samprezyati na prakramAnjuhotIti



13.4.3.[15]

etatpAriplavam  sarvARi rAjyAnyAcazwe sarvA viSaH sarvAnvedAntsarvAndevAntsarvARi
BUtAni sarvezAM ha vE sa etezAM rAjyAnAM sAyujyaM salokatAmaSnute sarvAsAM
viSAmESvaryamADipatyaM gacati sarvAnvedAnavarundDe sarvAndevAnprItvA sarvezu
BUtezvantataH pratitizWati yasyEvaMvidetadDotA pAriplavamAKyAnamAcazwe yo
vEtadevaM vedEtadeva samAnamAKyAnaM punaH punaH saMvatsaraM pariplavate
tadyatpunaH punaH pariplavate tasmAtpAriplavaM zawtriMSataM daSAhAnAcazwe
zawtriMSadakzarA bfhatI bArhatAH paSavo bfhatyEvAsmE paSUnavarundDe



13.4.4.[1]

saMvatsare paryavete dIkzA  prAjApatyamAlaByotsIdantIzwayaH purohitasyAgnizu
yajetetyu hEka AhuH kimu dIkzito yajeta dvAdaSa dIkzA dvAdaSopasadastisraH
sutyAstattriRavamaBisampadyate vajro vE triRavaH kzatramaSvaH kzatraM rAjanyo
vajreRa Kalu vE kzatraM spftaM tadvajreREva kzatraM spfRoti



13.4.4.[2]

dIkzaRIyAyAM saMsTitAyAm  sAyaM vAci visfzwAyAM vIRAgaRagina upasametA Bavanti
tAnaDvaryuH samprezyati vIRAgaRagina ityAha devErimaM yajamAnaM saMgAyateti taM
te taTA saMgAyanti



13.4.4.[3]

aharaharvAci visfzwAyAm  agnIzomIyARAmantataH saMsTAyAM parihftAsu
vasatIvarIzu tadyadenaM devEH saMgAyanti devErevEnaM tatsalokaM kurvanti



13.4.4.[4]

prajApatinA sutyAsu  evamevAharahaH parihftAsveva
vasatIvarIzUdavasAnIyAyAmantataH saMsTitAyAM tadyadenaM prajApatinA saMgAyanti
prajApatinEvEnaM tadantataH salokaM kurvanti



13.4.4.[5]

ekaviMSatiryUpAH  sarva ekaviMSatyaratnayo rAjjudAlo'gnizWo Bavati
pEtudAravAvaBitaH zaqbElvAstraya itTAttraya itTAtzawKAdirAstraya evetTAttraya
itTAtzawpAlASAstraya evetTAttraya itTAt



13.4.4.[6]

tadyadeta evaM yUpA Bavanti  prajApateH prARezUtkrAntezu SarIraM
SvayitumaDriyata tasya yaH SlezmAsItsa sArDaM samavadrutya maDyato nasta
udaBinatsa eza vanaspatiraBavadrajjudAlastasmAtsa SlezmaRAH SlezmaRo hi
samaBavattenEvEnaM tadrUpeRa samarDayati tadyatso'gnizWo Bavati maDyaM
vA etadyUpAnAM yadagnizWo maDyametatprARAnAM yannAsike sva evEnaM tadAyatane
daDAti



13.4.4.[7]

aTa yadApomayaM teja AsIt  yo ganDaH sa sArDaM samavadrutya cakzuzwa
udaBinatsa eza vanaspatiraBavatpotudArustasmAtsa suraBirganDAdDi
samaBavattasmAdu jvalanastejaso hi samaBavattenEvEnaM tadrUpeRa samarDayati
tadyattAvaBito'gnizWaM BavatastasmAdime aBito nAsikAM cakzuzI sva evEnO
tadAyatane daDAti



13.4.4.[8]

aTa yatkuntApamAsIt  yo majjA sa sArDaM samavadrutya Srotrata udaBinatsa eza
vanaspatiraBavadbilvastasmAttasyAntarataH sarvameva PalamAdyaM Bavati
tasmAdu hAridra iva Bavati hAridra iva hi majjA tenEvEnaM tadrUpeRa
samarDayatyantare pEtudAruvO Bavato bAhye bElvA antare hi cakzuzI bAhye
Srotre sva evEnAMstadAyatane daDAti



13.4.4.[9]

asTiBya evAsya KadiraH samaBavat  tasmAtsa dAruRo bahusAro dAruRamiva hyasTi
tenEvEnaM tadrUpeRa samarDayatyantare bElvA Bavanti bAhye KAdirA antare hi
majjAno bAhyAnyasTIni sva evEnAMstadAyatane daDAti



13.4.4.[10]

mAMseBya evAsya palASaH samaBavat  tasmAtsa bahuraso lohitaraso lohitamiva hi
mAMsaM tenEvEnaM tadrUpeRa samarDayatyantare KAdirA Bavanti bAhye pAlASa
antarARi hyasTIni bAhyAni mAMsAni sva evEnAMstadAyatane daDAti



13.4.4.[11]

aTa yadekaviMSatirBavanti  ekaviMSatyaratnaya ekaviMSo vA eza tapati dvAdaSa
mAsAH paYcartavastraya ime lokA asAvAditya ekaviMSaH so'SvameDa eza
prajApatirevametaM prajApatiM yajYaM kftsnaM saMskftya
tasminnekaviMSatimagnIzomIyAnpaSUnAlaBate tezAM samAnaM
karmetyetatpUrvedyuH karma



13.5.1.[1]

aTa prAtargotamasya  caturuttara stomo Bavati tasya catasfzu
bahizpavamAnamazwAsvazwAsvAjyAni dvAdaSasu mADyandinaH pavamAnaH zoqaSasu
pfzWAni viMSatyAmArBavaH pavamAnaScaturviMSatyAmagnizwomasAma



13.5.1.[2]

tasya hEke  agnizwomasAma catuHsAma kurvanti nAgnizwomo nokTya iti
vadantastadyadi taTA kuryuH sArDaM stotriyaM SastvA sArDamanurUpaM
SaMsedraTantaraM pfzWaM rATantaraM Sastramagnizwomo yajYastenemaM
lokamfDnoti



13.5.1.[3]

ekaviMSatiH savanIyAH paSavaH  sarva AgneyAstezAM samAnaM karmetyu hEka Ahurdve
tvevEte ekAdaSinyAvAlaBeta ya evEkAdaSinezu kAmastasya kAmasyAptyE



13.5.1.[4]

saMsTite'gnizwome  parihftAsu vasatIvarIzvaDvaryurannahomAnjuhoti
tezAmuktaM brAhmaRaM prARAya svAhApAnAya svAheti dvAdaSaBiranuvAkErdvAdaSa
mAsAH saMvatsaraH sarvaM saMvatsaraH sarvamaSvameDaH sarvasyAptyE
sarvasyAvarudDyE



13.5.1.[5]

ekaviMSaM maDyamamaharBavati  asO vA Aditya ekaviMSaH so'SvameDaH
svenEvEnaM stomena svAyAM devatAyAM pratizWApayati tasmAdekaviMSam



13.5.1.[6]

yadvevEkaviMSam  ekaviMSo vE puruzo daSa hastyA aNgulayo daSa pAdyA
AtmEkaviMSastadanenEkaviMSenAtmanEtasminnekaviMSe pratizWAyAM pratitizWati
tasmAdekaviMSam



13.5.1.[7]

yadvevEkaviMSam  ekaviMSo vE stomAnAM pratizWA bahu Kalu vA
etadetasminnahanyuccAvacamiva karma kriyate tadyadetadetasminnahanyuccAvacam
bahu karma kriyate tadetasminnekaviMSe pratizWAyAM pratizWitaM kriyAtA iti
tasmAdvevEtadekaviMSamahaH



13.5.1.[8]

tasya prAtaHsavanam  agniM taM manye yo vasuriti hotA pANktamAjyaM
SastvEkAhikamupasaMSaMsati bArhataM ca prOgaM mADucandasaM ca tricaSa uBe
saMSaMsati yaSca bArhate prOge kAmo ya u ca mADucandase tayoruBayoH
kAmayorAptyE kxptaM prAtaHsavanam



13.5.1.[9]

aTAto mADyandinaM savanaM  aticandAH pratipanmarutvatIyasya trikadrukezu
mahizo yavASiramityatizWA vA ezA candasAM yadaticandA atizWA aSvameDo
yajYAnAmaSvameDasyEvAptyE sEzEva triH SastA tricaH sampadyate teno taM
kAmamApnoti yastrica idaM vaso sutamanDa ityanucara eza eva nitya ekAhAtAna itTA
hi soma inmade'vitAsi sunvato vfktabarhiza iti paNktISca zawpadASca SastvEkAhike
nividaM daDAtIti marutvatIyam



13.5.1.[10]

aTAto nizkevalyam  mahAnAmnyaH pfzWaM Bavanti sAnurUpAH sapragATAH SaMsati
sarve vE kAmA mahAnAmnIzu sarve kAmA aSvameDe sarvezAM kAmAnAmAptyAindro
madAya vAvfDe predaM brahma vftratUryezvAviTe ti paNktISca za+padASca
SastvEkAhike nividaM daDAti kxptaM mADyandinaM savanam



13.5.1.[11]

aTAtastftIyasavanam  aticandA eva pratipadvESvadevasyABityaM devaM
savitAramoRyoriti tasyA etadeva brAhmaRaM yatpUrvasyA aBitvA deva
savitarityanucaro'BivAnBiBUtyE rUpamudu zya devaH savitA damUnA iti sAvitraM
SastvEkAhike nividaM daDAti mahI dyAvApfTivIiha jyezTe iti caturfcaM
dyAvApfTivIyaM SastvEkAhike nividaM daDAtyfBurviBvA vAja indro no
acetyArBavaM SastvEkAhike nividaM daDAti ko nu vAM mitrAvaruRAvftAyanniti
vESvadevaM SastvEkAhike nividaM daDAtIti vESvadevam



13.5.1.[12]

aTAta AgnimArutam  mUrDAnaM divo aratiM pfTivyA iti vESvAnarIyaM SastvEkAhike
nividaM daDAtyA rudrAsa indravantaH sajozasa iti mArutaM SastvEkAhike nividaM
daDAtImamUzu vo atiTimuzarbuDamiti navarcaM jAtavedasIyaM SastvEkAhike
nividaM daDAti tadyadEkAhikAni nividDAnAni Bavanti pratizWA vE jyotiztomaH
pratizWAyA apracyutyE



13.5.1.[13]

tasyEte paSavo Bavanti  aSvastUparo gomfga iti paYcadaSa paryaNgyAstezAmuktam
brAhmaRamaTEta AraRyA vasantAya kapiYjalAnAlaBate grIzmAya
kalaviNkAnvarzAByastittirIniti tezAmvevoktam



13.5.1.[14]

aTEtAnekaviMSataye  cAturmAsyadevatABya ekviMSatimekaviMSatiM paSUnAlaBata
etAvanto vE sarve devA yAvatyaScAturmAsyadevatAH sarve kAmA aSvameDe
sarvAndevAnprItvA sarvAnkAmAnApnavAnIti na taTA kuryAt



13.5.1.[15]

saptadaSEva paSUnmaDyame yUpa AlaBet  prajApatiH saptadaSaH sarvaM saptadaSaH
sarvamaSvameDaH sarvasyAptE sarvasyAvaruDyE zoqaSa zoqaSetarezu
zoqaSkalaM vA idaM sarvaM sarvamaSvameDaH sarvasyAptE sarvasyAvaruDyE
trayodaSa trayodaSAraRyAnAkASezvAlaBate trayodaSa mAsAH samvatsaraH sarvaM
samvatsaraH sarvamaSvameDaH sarvasyAptE sarvasyAvaruDyE



13.5.1.[16]

aTa purA bahizpavamAnAt  aSvaM niktvodAnayanti tena pAvamAnAya sarpanti
tasyoktaM brAhmaRaM stute bahizpavamAne'SvamAstAvamAkramayanti sa yadyava vA
jiGredvi vA vartet samfdDo me yajYa iti ha vidyAttamupAkftyADvaryurAha
hotaraBizwuhIti tamekAdaSaBirhotABizwOti



13.5.1.[17]

yadakrandaH praTamaM jAyamAna iti  triH praTamayA triruttamayA tAH paYcadaSa
sampadyante paYcadaSo vE vajro vIryaM vajro vajreREvEtadvIryeRa yajamAnaH
purastAtpApmAM vajro vajreREvEtadvIryeRa yajamAnaH purastAtpApmAnamapahate
tadvE yajamAnAyEva vajraH pradIyate yo'sya stftyastaM startava upa prAgAcasanam
vAjyarvopa prAgAtparamaMyatsaDasTamiti



13.5.1.[18]

ete udDftya  mA no mitro varuRo aryamAyurityetatsUktamaDrigAvAvapati
catustriMSadvAjino devabanDorityu hEka etAM vaNkrIRAM purastAddaDati
nedanAyatane praRavaM daDAmetyaTo nedekavacanena bahuvacanaM vyavAyAmeti
na taTA kuryAtsArDameza sUktamAvapedupa prAgAcasanaM vAjyarvopa
prAgAtparamaMyatsaDasTamiti



13.5.2.[1]

eteuktvA  yadaDrigoH pariSizwaM Bavati tadAha vAso'DivAsaM
hiraRyamityaSvAyopastfRanti tasminnenamaDi saYjYapayanti saYjYaptezu paSuzu
patnyaH pAnnejanErudAyanti catasraSca jAyAH kumArI paYcamI catvAri ca
SatAnyanucarIRAm



13.5.2.[2]

nizTitezu pAnnejanezu  mahizImaSvAyopanipAdayantyaTEnAvaDivAsena
samprorRuvanti svargeloke prorRuvaTAmityeza vE svargo loko yatra paSuM
saYjYapayanti nirAyatyASvasya SiSnaM mahizyupasTe niDatte vfzA vAjI retoDA reto
daDAtviti miTunasyEva sarvatvAya



13.5.2.[3]

tayoH SayAnayoH aSvaM yajamAno'BimeTatyutsakTyA ava gudaM DehIti taM na
kaScana pratyaBimeTati nedyajamAnaM pratipratiH kaScidasaditi



13.5.2.[4]

aTADvaryuH kumArImaBimeTati  kumAri hayehaye kumAri yakAsakO Sakuntiketi
taM kumArI pratyaBimeTatyaDvaryo hayehaye'Dvaryo yako'sakO Sakuntaka iti



13.5.2.[5]

aTa brahmA mahizImaBimeTati  mahizi hayehaye mahizi mAtA ca te pitA ca
te'graM vfkzasya rohata iti tasyE SataM rAjaputryo'nucaryo Bavanti tA brahmARam
pratyaBimeTanti brahmanhayehaye brahmanmAtA ca te pitA ca te'gre vfkzasya
krIqata iti



13.5.2.[6]

aTodgAtA vAvAtAmaBimeTati  vAvAte hayehaye vAvAta UrDvAmenAmucrApayeti
t!syE SataM rAjanyA anucaryo Bavanti tA udgAtAram
pratyaBimeTantyudgAtarhayehaya udgAtarUDvarmenamucrayatAditi



13.5.2.[7]
aTa hotA parivfktAmaBimeTati  parivfkte hayehaye parivfkte yadasyA aMhuBedyA
iti tasyE SataM sUtagrAmaRyAM duhitaro'nucaryo Bavanti tA hotAram
pratyaBimeTanti hotarhayehaye hotaryaddevAso lalAmagumiti



13.5.2.[8]

aTa kzattA pAlAgalImaBimeTati  pAlAgali hayehaye pAlAgali yadDariRo yavamatti
na puzwaM paSu manyata iti tasyE SataM kzAtrasaNgrahItFRAM duhitaro'nucaryo
Bavanti tAH kzattAraM pratyaBimeTanti kzattarhayehaye kzattaryadDariRo
yavamatti na puzwaM bahu manyata iti



13.5.2.[9]

sarvAptirvAezA vAcaH  yadaBimeTikAH sarve kAmA aSvameDe sarvayA vAcA
sarvAnkAmAnApnavAmetyutTApayanti mahizIM tatastA yaTetam
pratip!rAyantyaTetare suraBimatImfcamantato'nvAhurdaDikrAvRoakArizamiti



13.5.2.[10]

apa vA eteBya AyurdevatAH krAmanti  ye yajYepUtAM vA caM vadanti
vAcamevEtatpunate devayajyAyE devatAnAmanapakramAya yA ca gomfge vapA Bavati
yA cAjetUpare te aSve pratyavaDAyAharanti nASvasya vapAstIti vadanto na taTA
kuryAdaSvasyEva pratyakzaM meda AharetprajYAtA itarAH



13.5.2.[11]

SftAsu vapAsu svAhAkftiBiScaritvA pratyaYcaH pratiparetya sadasi brahmodyam
vadanti pUrvayA dvArA prapadya yaTADizRyaM vyupaviSanti



13.5.2.[12]

sa hotADvaryuM pfcati  kaH svidekAkI caratIti taM pratyAha sUrya ekAkI caratIti



13.5.2.[13]

aTADvaryurhotAraM pfcati  kiM svitsUryasamaM jyotiriti taM pratyAha brahma
sUryasamaM jyotiriti



13.5.2.[14]

aTa brahmodgAtAraM pfcati  pfcAmi tvA citaye devasaKeti taM pratyAhApi tezu
trizu padezvasmIti



13.5.2.[15]

aTodgAtA brahmARaM pfcati  kezvantaH puruza AviveSeti taM pratyAha paYcasvantaH
puruza AviveSeti



13.5.2.[16]

etasyAmuktAyAmutTAya  s!daso'Di prAYco yajamAnamaByAyantyagreRa havirDAne
AsInametya yaTAyatanaM paryupaviSanti



13.5.2.[17]

sa hotADvaryuM pfcati  kA svidAsItpUrvacittiriti taM pratyAha dyOrAsItpUrvacittiriti



13.5.2.[18]

aTADvaryurhotAraM pfcati  ka Imare piSaNgileti taM pratyAhAjAre piSaYgileti



13.5.2.[19]

aTa brahmodgAtAraM pfcati  katyasya vizWAH katyakzarARIti taM pratyAha zaqasya
vizTAH SatamakzarARIti



13.5.2.[20]

aTodgAtA brahmARaM pfcati  ko asya veda Buvanasya nABimiti taM pratyAha
vedAhamasya Buvanasya nABimiti



13.5.2.[21]

aTADvaryuM yajamAnaH pfcati  pfcAmi tvA paramantaM pfTivyA iti tam
pratyAheyaM vediH paro antaH pfTivyA iti



13.5.2.[22]

sarvAptirvA ezA vAcaH  yadbrahmodyaM sarve kAmA aSvameDe sarvayA vAcA
sarvAnkAmAnApnavAmeti


13.5.2.[23]

udite brahmodye  prapadyADvaryurhiraRmayene pAtreRa prAjApatyaM mahimAnaM
grahaM gfhRAti tasya purorugGiraRyagarBaH samavartatAgra ityaTAsya puro'nuvAkyA
suBUH svayamBUH praTama iti hotA yakzatprajApatimiti prEzaH prajApate na
tvadetAnyanya iti hotA yajati vazawkfte juhoti yaste'hantsamvatsare mahimA
sambaBUveti nAnuvazawkaroti sarvahutaM hi juhoti 3050101 TAto vapAnAM homaH
nAnEva careyurA vESvadevasya vapAyE vESvadevasya vapAyAM hutAyAM
tadanvitarAjuhuyuriti ha smAha satyakAmo jAbAlo viSve vE sarve
devAstadenAnyaTAdevataM prIRAtIti



13.5.3.[1]

EndrAgnasya vadAyAM hutAyAm  tadanvitarA juhuyuriti ha smAhatuH sOmApO
mAnutantavyAvindrAgnI vE sarve devAstadevEnAnyaTAdevataM prIRAtIti



13.5.3.[2]

kAyasya vapAyAM hutAyAm  tadanvitarA juhuyuriti ha smAha inAnyaTAdevatam
prIRAtIti SElAliH prajApatirvE kaH prajApatimu vA anu sarve
devAstadevEnAnyaTAdevataM prIRAtIti



13.5.3.[3]

ekaviMSatiM cAturmAsyadevatA anuhutya  ekviMSatiDA kftvA pracareyuriti ha smAha
BAllabeya etAvanto vE sarve devAyAvatyaScAturmAsyadevatAstadevEnAnyaTAdevatam
prIRAtIti



13.5.3.[4]

nAnEva careyuH  itIndrotaH SOnakaH kimuta tvareraMstadevEnAnyaTAdevatam
prIRAtItyetadaha tezAM vaco'nyA tvevAta sTitiH



13.5.3.[5]

aTa hovAca yAjYavalkyaH  sakfdeva prAjApatyABiH pracareyuH
sakfddevadevatyABistadevEnAnyaTAdevataM prIRAtyaYjasA yajYasya saMsTAmupEti
na hvalatIti



13.5.3.[6]

hutAsu vapAsu  prapadyADvaryU rajatena pAtreRa prAjApatyaM mahimAnamuttaraM
grahaM gfhRAti tasya purorugyaH prARato nimizato mahitveti viparyaste yAjyAnuvAkye
ayAtayAmatAyA eza eva prEzo vazawkfte juhoti yaste rAtrO samvatsare mahimA
sambaBUveti nAnuvazawkaroti tasyoktaM brAhmaRam



13.5.3.[7]

nAnyezAM paSUnAM tedanyA avadyanti avadyantyaSvasya dakziRato'nyezAm
paSUnAmavadyantyuttarato'Svasya plakzaSAKAsvanyezAM paSUnAmavadyanti
vetasaSAKAsvaSvasya



13.5.3.[8]

tadu hovAca sAtyayajYiH  itaraTEva kuryuH paTa eva nApodityamiti pUrvA tveva
sTitirukTyo yajYastenAntarikzalokamfDnoti sarvastomo'tirAtra
uttamamaharBavati sarvaM vE sarvastomo'tirAtraH sarvamaSvameDaH sarvasyAptE
sarvasyAvarudDyE



13.5.3.[9]

tasya trivfdbahizpavamAnam  paYcadaSAnyAjyAni saptadaSo mADyandinaH pavamAna
ekaviMSAni pfzTAni triRavastftIyaH
pavamAnastrayastriMSamagnizwomasAmEkaviMSAnyukTAnyekaviMSaH zoqaSI
paYcadaSI rAtristrivftsanDiryaddvitIyasyAhnaH pfzTyasya zaqahasya
tacastramatirAtro yajYastenAmuM lokamfDnoti



13.5.3.[10]

ekaviMSatiH savanIyAH paSavaH  sarva AgneyAstezAM samAnaMkarmetyu hEka
AhuScaturviMSatiM tvevEtAngavyAnAlaBet dvAdaSaByo devatAByo dvAdaSa mAsAH
samvatsaraH sarvaM samvatsaraH sarvamaSvameDaH sarvasyAptE sarvasyAvarudDyE



13.5.4.[1]

etena hendroto dEvApaH SOnakaH  janamejayaM pArikzitaM yAjayAM cakAra
tenezwvA sarvAM pApakftyAM sarvAM brahmahatyAmapajaGAna sarvAM ha vE
pApakftyAM sarvAM brahmahatyAmapahanti yo'SvameDena yajate



13.5.4.[2]

tadetadgATayABigItam  AsandIvati DAnyAdaM rukmiRaM haritasrajam
abaDnAdaSvaM sAraNgaM deveByo janamejaya iti


13.5.4.[3]

ete eva pUrve ahanI  jyotiratirAtrastena BImasenamete eva pUrve ahanI
gOratirAtrastenograsenamete eva pUrve ahanI AyuratirAtrastena Srutasenamityete
pArikzitIyAstadetadgATayABigItaM pArikzitA yajamAnA aSvameDEH paro'varam
ajahuH karma pApakaM puRyAH puRyena karmaReti



13.5.4.[4]

ete eva pUrve ahanI  aBijidatirAtrastena ha para AwRAra Ije kOsalyo rAjA
tadetadgATayABigItamawRArasya paraH putro'SvaM meDyamabanDayat
hEraRyanABaH kOsalyo diSaH pUrRA amaMhateti



13.5.4.[5]

ete eva pUrve ahanI  viSvajidatirAtrastena ha purukutso dOrgaheReja EkzvAko rAjA
tasmAdetadfziRAByanUktamasmAkamatra pitarasta Asantsapta fzayo dOrgahe
baDyamAna iti



13.5.4.[6]

ete eva pUrve ahanI  mahAvratamatirAtrastena ha marutta Avikzita Ija Ayogavo rAjA
tasya ha tato marutaH parivezwAro'gniH kzattA viSve devAH saBAsado
baBUvustadetadgATayABigItaM marutaH parivezwAro maruttasyAvasangfhe
AvikzitasyAgniH kzattA viSve devAH saBAsada iti maruto ha vE tasya
parivezwAro'gniH kzattA viSve devAH saBAsado Bavanti yo'SvameDena yajate



13.5.4.[7]

ete eva pUrve ahanI  aptoryAmo'tirAtrastena hEtena krEvyaIje pAYcAlo rAjA krivaya iti
ha vE purA paYcAlAnAcakzate tadetadgATayABigItamaSvaM meDyamAlaBata
krivIRAmatipUruzaH pAYcAlaH parivakrAyAM sahasraSatadakziRamiti



13.5.4.[8]

aTa dvitIyayA  sahasramAsannayutA SatA ca paYcaviMSatiH diktodiktaH paYcAlAnAm
brAhmaRA yA viBejira iti



13.5.4.[9]

trivfdagnizwomaH  paYcadaSa ukTyaH saptadaSaM tftIyamahaH sokTakamekaviMSaH
zoqaSI paYc=daSI rAtristrivftsanDirityezo'nuzwupsampannastena hEtena DvasA
dvEtavanaIje mAtsyo rAjA yatrEtaddvEtavanaM sarastadetadgATayABigItaM
caturdaSa dvEtavano rAjA saNgrAmajidDayAnindrAya
vftraGne'baDnAttasmAddvEtavanaM sara iti



13.5.4.[10]

caturviMSAH pavamAnAH  trivfdaByAvartaM catuScatvAriMSAH pavamAnA
ekaviMSamaByAvartamazwAcatvAriMSAH
pavamAnAstrayastriMSamaByAvartamAgnizwomasAmAddyAtriMSAnyukTAnyekaviMSaH
zoqaSI paYcadaSI rAtristrivftsanDiriti



13.5.4.[11]

etadvizRoH krAntam  tena hEtena Barato dOHzantirIje tenezwvemAM vyazwim
vyAnaSe yeyaM BaratAnAM tadetadgATayABigItamazwAsaptatiM Barato
dOzantiryamunAmanu gaNgAyAM vftraGne'baDnAtpaYcapaYcASataM hayAniti



13.5.4.[12]

aTa dvitIyayA  trayastriMSaM SataM rAjASvAnbadDvAya meDyAn
sOdyumniratyazWAdanyAnamAyAnmAyavattara iti



13.5.4.[13]

aTa tftIyayA  SakuntalA nAqapityapsarA BarataM daDe
paraHsahasrAnindrAyASvAnmeDAnya Aharadvijitya pfTivIM sarvAmiti



13.5.4.[14]

aTa caturTyA  mahadadya Baratasya na pUrve nApare janAH  divaM martyEva
bAhuByAM nodApuH paYca mAnavA iti



13.5.4.[15]

ekaviMSastomena  fzaBo yAjYatura Ije SviknAnAM rAjA tadetadgATayABigItaM
yAjYature yajamAne brahmARa fzaBe janA aSvameDe DanaM labDvA viBajante
sma dakziRA iti



13.5.4.[16]

trayastriMSastomena  SoRaH sAtrAsAha Ije pAYcAlo rAjA tadetadgATayABigItaM
sAtrAsahe
yajamAne'SvameDena tOrvaSAH udIrate trayastriMSAH zawsahasrARi varmiRAmiti



13.5.4.[17]

aTa dvitIyayA  zawzawzaqgA sahasrARi yajYe kokapitustava udIrate trayastriMSAH
zawsahasrARi varmiRAmiti



13.5.4.[18]

aTa tftIyayA  sAtrAsahe yajamAne pAYcAle rAjYi susraji amAdyadindraH
somenAtfpyanbrAhmaRA DanEriti



13.5.4.[19]

govinatena SatAnIkaH  sAtrAjita Ije kASyasyASvamAdAya tato
hEtardavAkkASayo'gnInnAdaData AttasomapITAH sma iti vadantaH



13.5.4.[20]

tasya viDA caturviMSAH pavamAnAH  trivfdaByAvartaM catuScatvAriMSAH pavamAnA
ekviMSAnyAjyAni triRavAnyukTAnyekaviMSAni pfzWAni zawtriMSAH
pavamAnAstrayastriMSamaByAvartamAgnizwomasAmAdekaviMSAnyukTAnyekaviMSaH
zoqaSI paYcadaSI rAtristrivftsanDiH



13.5.4.[21]

tadetadgATayABigItam  SatAnIkaH samantAsu meDyaM sAtrAjito hayamAdatta
yajYaM kASInAM BarataH satvatAmiveti



13.5.4.[22]

aTa dvitIyayA  SvetaM samantAsu vaSaM carantaM SatAnIko DrftarAzwrasya meDyam
AdAya sahvA daSamAsyamaSvaM SatAnIko govinatena heja iti



13.5.4.[23]

aTa caturTyA  mahadadya BaratAnAM na pUrve nApare janAH divaM martyEva
pakzAByAM nodApuH saptamA navA iti


13.5.4.[24]

aTAto dakziRAnAm  maDyaM prati rAzwrasya yadanyadBUmeSca puruzeByaSca
brAhmaRasya ca vittAtprAcI digGoturdakziRA brahmaRaH
pratIcyaDvaryorudIcyudgAtustadeva hotfkA anvABaktAH



13.5.4.[25]

udayanIyAyAM samsTitAyAm  ekaviMSatiM vaSA anUbanDyA AlaBate
mEtrAvaruRIrvESvadevIrbArhaspatyA etAsAM devatAnAmAptyE tadyadbArhaspatyAntyA
Bavanti brahma vE bfhaspatistadu brahmaRyevAntataH pratitizWati



13.5.4.[26]

aTa yadekaviMSatirBavanti  ekaviMSo vA eza ya eza tapati dvAdaSa mAsAH
paYcartavastraya ime lokA asAvAditya  ekaviMSa etAmaBisampadam



13.5.4.[27]

udavasAnIyAyAM saMsTitAyAm  catasraSca jAyAH kumArIM paYcamIM catvAri ca
SatAnyanucarIRAM yaTAsamuditaM dakziRAM dadati



13.5.4.[28]

aTottaraM samvatsaramftupaSuBiryajate  zaqBirAgneyErvasante
zaqBirEndrErgrIzme zaqBiH pArjanyErvA mArutErvA varzAsu
zaqBirmEtrAvaruREH Saradi zaqBirEndrAvEzRavErhemante
zaqBirEndrAbArhaspatyEH SiSire zaqftavaH samvatsaraH ftuzveva samvatsare
pratitizWati zawtriMSadete paSavo Bavanti zawtriMSadakzarA bfhatI bfhatyAmaDi
svargo lokaH pratizWitastadvantato bfhatyEva candasA svarge loke pratitizWati



13.6.1.[1]

puruzo ha nArAyaRo'kAmayata  atitizWeyaM sarvARi BUtAnyahamevedaM sarvaM
syAmiti sa etaM puruzameDaM paYcarAtram
yajYakratumapaSyattamAharattenAyajata tenezwvAtyatizWatsarvARi BUtAnIdaM
sarvamaBavadatitizWati sarvARi BUtAnIdaM sarvaM Bavati ya evam
vidvAnpuruzameDena yajate yo vEtadevaM veda



13.6.1.[2]

tasya trayoviMSatirdIkzAH  dvAdaSopasadaH paYca sutyAH sa eza catvAriMSadrAtraH
sadIkzopasatkaScatvAriMSadakzarA virAwtadvirAjamaBisampadyate tato virAqajAyata
virAjo aDi pUruza ityezA vE sA virAqetasyA evEtadvirAjo yajYaM puruzaM janayati



13.6.1.[3]

tA vA etAH  catasro daSato Bavanti tadyadetAScatasro daSato BavantyezAM cEva
lokAnAmAptye diSAM cemameva lokaM praTamayA daSatApnuvannantarikzaM
dvitIyayA divaM tftIyayA diSaScaturTyA taTEvEtadyajamAna imameva lokam
praTamayA daSatApnotyantarikzaM dvitIyayA divaM tftIyayA diSaScaturTyEtAvadvA
idaM sarvaM yAvAdime ca lokA diSaSca sarvaM puruzameDaH sarvasyAptyE
s!rvasyAvarudDyE



13.6.1.[4]

ekAdaSAgnizomIyAH paSava upavasaTe  tezAM samAnaM karmEkAdaSa yUpA
ekAdaSAkzarA trizwubvajrastrizwubvIryaM trizwubvajreREvEtadvIryeRa yajamAnaH
purastAtpApmAnamapahate



13.6.1.[5]

ekAdaSinAH sutyAsu paSavo Bavanti  ekAdaSAkzarA trizwubvajrastrizwubvIryaM
trizwubvajreREvEtadvIryeRa yajamAnaH purastAtpApmAnamapahate



13.6.1.[6]

yadvevEkAdaSinA Bavanti  ekAdaSinI vA idaM sarvaM prajApatirhyekAdaSinI sarvaM
hi prajApatiH sarvaM puruzameDaH sarvasyAptyE sarvasyAvarudDyE



13.6.1.[7]

sa vA eza puruzameDaH paYcarAtro yajYakraturBavati  pANkto yajYaH pANktaH
paSuH paYcartavaH samvatsaro yatkiM ca paYcaviDamaDidevatamaDyAtmaM
tadenena sarvamApnoti



13.6.1.[8]

tasyAgnizwomaH praTamamaharBavati  aTokTyo'TAtirAtro'TokTyo'TAgnizwomaH
sa vA eza uBayatojyotiruBayatOkTyaH



13.6.1.[9]

yavamaDyaH paYcarAtro Bavati  ime vE lokAH puruzameDa uBayatojyotizo vA
ime lokA agnineta AdityenAmutastasmAduBayatojyotirannamukTya
AtmAtirAtrastadyadetA ukTyAvatirAtramaBito BavatastasmAdayamAtmAnnena
parivfQo'Ta yadeza varzizwo'tirAtro'hnAM sa maDye tasmAdyavamaDyo yute ha
vE dvizantaM BrAtrfvyamayamevAsti nAsya dvizanBrAtfvya ityAhurya evaM veda



13.6.1.[10]

tasyAsyameva lokaH praTamamahaH  ayamasya loko vasanta
fturyadUrDvamasmAllokAdarvAcInamantarikzAttaddvitIyamahastadvasyAgrIzma
fturantarikzamevAsya maDyamamaharantarikzamasya varzASaradAvftU
yadUrDvamntarikzAdarvAcInaM divastaccaturTamahastadvasya hemanta
fturdyOrevAsya paYcamamahardyOrasya SiSira fturityaDidevatam



13.6.1.[11]

aTADyAtmam  pratizTEvAsya praTamamahaH pratizWo asya vasanta
fturyadUrDvaM pratizWAyA avAcInaM madDyAttaddvitIyamahastadvasya grIzma
fturmaDyamevAsya maDyamamaharmaDyamasya varzASaradAvftU yadUrDvam
maDyAdavAcInaM SIrzRastaccaturTamahastadvasya hemanta ftuH Sira evAsya
paYcamamahaH Siro'sya SiSira fturevamime ca lokA samvatsaraScAtmA ca
puruzameDamaBisampadyante sarvaM vA ime lokAH sarvaM samvatsaraH
sarvamAtmA sarvaM puruzameDaH sarvasyAptyE sarvasyAvarudDyE



13.6.2.[1]

aTa yasmAtpuruzameDo nAma  ime vE lokAH pUrayameva puruzo yo'yaM pavate
so'syAM puri Sete tasmAtpuruzastasya yadezu lokezvannaM tadasyAnnam
meDastadyadasyEtadannaM meDastasmAtpuruzameDo'To
yadasminmeDyAnpuruzAnAlaBate tasmAdveva puruzameDaH



13.6.2.[2]

tAnvE maDyame'hannAlaBate  antarikzaM vE maDyamamaharantarikzamu vE
sarvezAM BUtAnAmAyatanamaTo annaM vA ete paSava udaram
maDyamamaharudare tadannaM daDAti



13.6.2.[3]

tAnvE daSadaSAlaBate  daSAkzarA virAqvirAqu kftsnamannaM
kftsnasyEvAnnAdyasyAvarudDyE



13.6.2.[4]
ekAdaSa daSata AlaBate  ekAdaSAkzarA trizwubvajrastrizwubvIryaM
trizwubvajreREvEtadvIryeRa yajamAno maDyataH pApmAnamapahate



13.6.2.[5]

azwAcatvAriMSataM maDyame yUpa AlaBate  azwAcatvAriMSadakzarA jagatI jAgatAH
paSavo jagatyEvAsmE paSUnavarundDe



13.6.2.[6]

ekAdaSEkAdaSetarezu  ekAdaSAkzarA trizwubvajrastrizwubvIryaM
trizwubvajreREvEtadvIryeRa yajamAno'BitaH pApmAnamapahate



13.6.2.[7]

azwA uttamAnAlaBate  azwAkzarA gAyatrI brahma gAyatrI tadbrahmEvEtadasya
sarvasyottamaM karoti tasmAdbrahmAsya sarvasyottamamityAhuH



13.6.2.[8]

te vE prAjApatyA Bavanti  brahma vE prajApatirbrAhmo hi
prajApatistasmAtprAjApatyA Bavanti



13.6.2.[9]

sa vE paSUnupAkarizyan  etAstisraH sAvitrIrAhutIrjuhoti deva
savitastatsaviturvareRyaM viSvAni deva savitariti savitAraM prIRAti so'smE prIta
etAnpuruzAnprasOti tena prasUtAnAlaBate



13.6.2.[10]

brahmaRe brAhmaRamAlaBate  brahma vE brAhmaRo brahmeva tadbrahmaRA
samarDayati kzatrAya rAjanyaM kzatraM vE rAjanyaH kzatrameva tatkzatreRa
samarDayati marudByo vESyamM viSo vE maruto viSameva tadviSA samarDayati
tapase SUdraM tapo vE SUdrastapa eva tattapasA samarDayatyevametA devatA
yaTArUpaM paSuBiH samarDayati tA enaM samfdDAH samarDayanti sarvEH kAmEH



13.6.2.[11]

Ajyena juhoti  tejo vA AjyaM tejasEvAsmiMstattejo daDAtyAjyena juhotyetadvE
devAnAM priyaM DAma yadAjyaM priyeREvEnAnDAmnA samarDayati ta enaM
samfdDAH samarDayanti sarvEH kAmEH



13.6.2.[12]

niyuktAnpuruzAn  brahmA dakziRataH puruzeRa nArAyaRenABizwOti sahasraSIrzA
puruzaH sahasrAkzaH sahasrapAdityetena zoqaSarcena zoqaSakalaM vA idaM sarvaM
sarvaM puruzameDaH sarvasyAptyE sarvasyAvarudDyA
itTamasItTamasItyupastOtyevEnametanmahayatyevATo yaTEza
taTEnametadAha tatparyagnikftAH paSavo baBUvurasaYjYaptAH



13.6.2.[13]

aTa hEnaM vAgaByuvAda  puruza mA santizWipo yadi saMsTApayizyasi puruza
eva puruzamatsyatIti tAnparyagnikftAnevodasfjattaddevatyA AhutIrajuhottABistA
devatA aprIRAttA enaM prItA aprIRantsarvEH kAmEH



13.6.2.[14]

Ajyena juhoti  tejo vA AjyaM tejasEvAsmiMstattejo daDAti



13.6.2.[15]

ekAdaSinEH saMsTApayati  ekAdaSAkzarA trizwubvajrastrizwubvIryaM
trizwubvajreREvEtadvIryeRa yajamAno maDyataH pApmAnamapahate



13.6.2.[16]

udayanIyAyAM saMsTitAyAm  ekAdaSa vaSA anUbanDyA AlaBate
mEtrAvaruRIrvESvadevIrbArhaspatyA etAsAM devatAnAmAptyE tadyadbArhaspatyA
antyA Bavanti brahma vE bfhaspatistadu brahmaRyevAntataH pratitizWati



13.6.2.[17]

aTa vadekAdaSa Bavanti  ekAdaSAkzarA trizwubvajrastrizwubvIryaM
trizwubvajreREvEtadvIryeRa yajamAno maDyataH pApmAnamapahate
trEDAtavyudavasAnIyAsAveva banDuH



13.6.2.[18]

aTAto dakziRAnAm  maDyaM prati rAzwrasya yadanyadBUmeSca brAhmaRasya ca
vittAtsatpuruzaM prAcI digGortudakziRA brahmaRaH
pratIcyaDvaryorudIcyudgAtustadeva hotfkA anvABaktAH



13.6.2.[19]

aTa yadi brAhmaRo yajet  sarvavedasaM dadyAtsarvaM vE brAhmaRaH sarvaM
sarvavedasaM sarvaM puruzameDaH sarvasyAptyE sarvasyAvarudDyE



13.6.2.[20]

aTAtmannagnI samArohya
uttaranArAyaRenAdityamudasTAyAnapekzamARo'raRyamaBipreyAttadeva
manuzyeByastiro Bavati yadyu grAme vivatsedaraRyoragnI
samArohyottaranArAyaRenEvAdityamupasTAya gfhezu pratyavasyedaTa
tAnyajYakratUnAhareta yAnaByApnuyAtsa vA eza na sarvasmA anuvaktavyaH sarvaM hi
puruzameDo netsarvasmA'iva sarvaM bravARIti yo nveva jYAtastasmE brUyAdaTa
yo'nUcAno'Ta yo'sya priyaH syAnnEttveva sarvasmA iva



13.7.1.[1]

brahma vE svayamBu tapo'tapyata  tadEkzata na vE tapasyAnantyamasti hantAham
BUtezvAtmAnaM juhavAni BUtAni cAttmanIti tatsarvezu BUtezvAtmAnaM hutvA
BUtAni cAtmani sarvezAM BUtAnAM SrEzWyaM svArAjyamADipatyam
paryEttaTEvEtadyajamAnaH sarvameDe sarvAnmeDAnhutvA sarvARi BUtAni
SrEzWyaM svArAjyamADipatyaM paryeti



13.7.1.[2]

sa vA eza sarvameDo daSarAtro yajYakraturBavati  daSAkzarA virAqvirAqu
kftsnamannaM kftsnasyEvAnnAdyasyAvarudDyE tasminnagniM parArDyaM cinoti
paramo vA eza yajYakratUnAM yatsarvameDaH parameREvEnaM paramatAM gamayati



13.7.1.[3]

tasyAgnizwudagnizwomaH praTamamaharBavati  agnirvA
agnizwudagnizwomo'gnimuKA u vE sarve devAH sarvezAM devAnAmAptyE tasyAgneyA
grahA BavantyagniyyaH purorucaH sarvamAgneyamasaditi



13.7.1.[4]

indrastudukTyo dvitIyamaharBavati  indro vE sarve devAH sarvezAM
devAnAmAptyE tasyEndrA grahA BavantyEndryaH purorucaH sarvamEndramasaditi


13.7.1.[5]

sUryastudukTyastftIyamaharBavati  sUryo vE sarve devAH sarvezAM devAnAmAptyE
sOryA grahA Bavanti sOryyaH purorucaH sarvaM sOryamasaditi



13.7.1.[6]

vESvadevaScaturTamaharBavati  viSve vE sarve devAH sarvezAM devAnAmAptyE
vESvadevA grahA Bavanti vESvadevyaH parorucaH sarvaM vESvadevamasaditi



13.7.1.[7]

ASvameDikaM maDyamaM paYcamamaharBavati  tasminnaSvam
meDyamAlaBate'SvameDasyEvAptyE



13.7.1.[8]

pOruzameDikaM maDyamaM zazWamaharBavati
tasminmeDyAnpuruzAnAlaBate puruzameDasyEvAptyE



13.7.1.[9]

aptoryAmaH saptamamaharBavati  sarvezAM yajYakratUnAmAptyE
tasmintsarvAnmeDyAnAlaBate yacca prARi yaccAprARaM vapA vapAvataM juhoti tvaca
utkartamavapAkAnAM samvraScamozaDivanaspatInAM prakiranti SuzkARAM
cArdrARAM cAnnamannaM juhotyannasyAnnasyAptyE sarvaM juhoti sarvasmE juhoti
sarvasyAptyajsarvasyAvarudDyE prAtaHsavane hutAsu vapAsvevameva tftIyasavane
hutezu haviHzu



13.7.1.[10]

triRavamazwamamaharBavati  vajro vE triRavo vajreRa Kalu vE kzatraM spftaM
tadvajreREva kzatraM spfRoti



13.7.1.[11]

trayastriMSaM navamamaharBavati pratizWA vE travastriMSaH pratizWityE



13.7.1.[12]

viSvajitsarvapfzWo'tirAtro daSamamaharBavati  sarvaM vE
viSvajitsarvapfzWo'tirAtraH sarvaM sarvameDaH sarvasyAptyE sarvasyAvarudDyE



13.7.1.[13]

aTAto dakziRAnAm  maDyaM prati rAzwrasya yadanyadbrAhmaRasya vittAtsaBUmi
sapuruzaM prAcI digGoturdakziRA brahmaRaH pratIcyaDvaryorudIcyudgAtustadeva
hotfkA anvABaktAH



13.7.1.[14]

tena hEtena viSvakarmA BOvana Ije  tenezwvAtyatizWatsarvARi BUtAnIdaM
sarvamaBavadatitizWati sarvARi BUtAnIdaM sarvaM Bavati ya evam
vidvAntsarvameDena yajate yo vEtadevaM veda



13.7.1.[15]

taM ha kaSyapo yAjayAM cakAra  tadapi BUmiH SlokaM jagO na mA martyaH kaScana
dAtumarhati viSvakarmanBOvana manda AsiTa upamaYGyati syA salilasya maDye
mfzEza te saNgaraH kaSyapAyeti



13.8.1.[1]

aTAsmE kalyARaM kurvanti  aTAsmE SmaSAnaM kurvanti  gfhAnvA prajYAnaM vA yo
vE kaSca mriyate sa SavastasmA etadannaM karoti tasmAcavAnnaM SavAnnaM ha vE
tacmaSAnamityAcakzate parokzaM SmaSA u hEva nAma pitFRAmattAraste
hAmuzmiMloke'kftaSmaSAnasya sADukftyAmupadamBayanti teBya etadannaM
karoti tasmAcmaSAnnaM SmaSAnnaM ha vE tacmaSAnamityAcakzate paro'kzam



13.8.1.[2]

tadvE na kzipraM kuryAt  nennavamaGaM karavARIti cira eva kuryAdaGameva
tattiraH karoti yatra samAnAnu cana smareyuraSrutimeva tadaGaM gamayati
yadyanusmareyuH



13.8.1.[3]

ayuNgezu samvatsarezu kuryAt  ayuNgaM hi pitFRAmekanakzatra ekanakzatraM hi
pitFRAmamAvAsyAyAmamAvAsyA vA ekanakzatrameko hi yadvetAM rAtriM sarvARi
BUtAni samvasanti teno taM kAmamApnoti yaH sarvezu nakzatrezu



13.8.1.[4]
Saradi kuryAt  svaDA vE SaratsvaDo vE pitFRAmannaM tadenamanne svaDAyAM
daDAti mAGe vA mA no'GaM BUditi nidAGe vA ni no'GaM DIyAtA iti



13.8.1.[5]

catuHsrakti  devAScAsurAScoBaye prAjApatyA dikzvasparDanta te
devAasurAntsapatnAnBrAtfvyAndigByo'nudanta te'dikkAH parABavaMstasmAdyA
dEvyaH prajAScatuHsraktIni tAH SmaSAnAni kurvate'Ta yA AsuryaH prAcyAstvadye
tvatparimaRqalAni te'nudanta hyenAndigBya uBe diSAvantareRa vidaDAti prAcIM ca
dakziRAM cEtasyAM ha diSi pitflokasya dvAraM dvArEvEnaM pitflokaM prapAdayati
sraktiBirdikzu pratitizWatItareRAtmanAvantaradikzu tadenaM sarvAsu dikzu
pratizWApayati



13.8.1.[6]

aTAto BUmijozaRasya  udIcInapravaRe karotyudIcI vE manuzyARAM diktadenam
manuzyaloka ABajatyetadDa vE pitaro manuzyaloka ABaktA Bavanti yadezAm
prajA Bavati prajA hAssya SreyasI Bavati



13.8.1.[7]

dakziRApravaRe kuryAdityAhuH  dakziRApravaRo vE pitflokastadenaM pitfloka
ABajatIti na taTA kuryAdAmIvadDa nAma tacmaSAnakaraRaM kzipre
hEzAmaparo'nuprEti



13.8.1.[8]

dakziRApravaRasya pratyarze kuryAdityu hEka AhuH  tatpratyucritamaGaM BavatIti
no eva t!TA kuryAdyadvA udIcInapravaRe karoti tadeva pratyucritamaGaM Bavati



13.8.1.[9]

yasyEva samasya sataH  dakziRatahpurastAdApa etya saMsTAyApraGnatya etAM
diSamaBinizpadyAkzayyA apo'pipadyeraMstatkuryAdannam
vA'Apo'nnAdyamevAsmA'etatpurastAtpratyagdaDAtyamftamu vA Apa ezo ha jIvAnAm
digantareRa saptarzIRAM codayanamAdityasyacAstamayanamamftameva tajjIvezu
daDAti tadDEtatpratimIvannAma SmaSAnakaraRaM jIveByo hitaM yadvAva
jIveByo hitaM tatpitfByaH



13.8.1.[10]

kamvati kuryAt  kaM me'sadityaTo Samvati SaM me'saditi nADipaTaM
kuryAnnAkASe nedAviraGaM karavARIti


13.8.1.[11]

guhA sadavatApi syAt  tadyadguhA BavatyaGameva tadguhA karotyaTa
yadavatApyasO vA AdityaH pApmano'pahantA sa evAsmAtpApmAnamapahantyaTo
AdityajyotizamevEnaM karoti



13.8.1.[12]

na tasminkuryAt  yasyetTAdanUkASaH syAdyAcamAnaM ha nAma tatkzipre
hEzAmaparo'nuprEti



13.8.1.[13]

citraM paScAtsyAt  prajA vE citraM citraM hAsya prajA Bavati yadi citraM na syAdApaH
paScAdvottarato vA syurApohyeva citr!M hEvAsya prajA Bavati



13.8.1.[14]

Uzare karoti  reto vA UzAH prajananaM tadenaM prajanana ABajatyetadDa vE
pitaraH prajanana ABaktA Bavanti yadezAM prajA Bavati prajA hAsya SreyasI
Bavati



13.8.1.[15]

samUle  samUlaM hi pitFRAM vIriRamiSrametadDAsyAH pitryamanatiriktamaTo
aGameva tadbadDf karoti



13.8.1.[16]

na BUmipASamaBividaDyAt  na SaraM nASmaganDAM nADyARqAM na pfSniparRI
nASvatTasyAntikaM kuryAnna viBItakasya na tilvakasya na sPUrjakasya na
haridrorna nyagroDasya ye cAnye pApanAmAno maNgalopepsayA nAmnAmeva
parihArAya



13.8.1.[17]

aTAta Avfdeva  agniviDayAgnicitaH SmaSAnaM karoti yadvE yajamAno'gniM
cinute'muzmE tallokAya yajYenAtmAnaM saMskuruta etadu ha yajYiyaM
karmAsaMsTitamA SmaSAnakaraRAttadyadagniviDayAgnicitaH SmaSAnaM
karotyagnicityAmeva tatsaMsTApayati


13.8.1.[18]

tadvE na mahatjuryAt  nenmahadaGaM karavARIti
yAvAnapakzapuco'gnistAvatjuryAdityu hEka AhuH samAno hyasyEza AtmA
yaTEvAgnestaTeti



13.8.1.[19]

puruzamAtraM tveva kuryAt  taTAparasmA avakASaM na karoti paScAdvarIyaH prajA
vE paScAtprajAmeva tadvarIyasIM kuruta uttarato varzIyaH prajA vA uttarA prajAmeva
tadvarzIyasIM kurute tadviDAyApasalavisfzwABi spandyABiH paryAtanotyapasalavi
pitryaM hi karma



13.8.1.[20]

aTodDantavA Aha  sa yAvatyeva nivapsyantsyAttAvadudDanyAtpuruzamAtraM
tvevodDanyAttaTAparasmA avakASaM na karotyaTo ozaDiloko vE pitavra
ozaDInAM ha mUlAnyupasarpantyaTo nedasyA antarhito'saditi



13.8.2.[1]

antarDAvo hEke nivapanti  devAScAsurAScoBaye prAjApatyA asmiMloke'sparDanta te
devA asurAntsapatnAnBrAtfvyAnasmAllokAdanudanta tasmAdyA dEvyaH prajA
anantarhitAni tAH SmaSAnAni kurvate'Ta yA AsuryaH prAcyAstvadye tvadantarhitAni te
camvAM tvadyasmiMstvat



13.8.2.[2]

aTEnatpariSridBiH pariSravati  yA evAmUH pariSritastA etA yajuzA tAH pariSrayati
tUzRImimA dEvaM tatpitryaM ca vyAkarotyaparimitABiraparimito hyasO lokaH



13.8.2.[3]

aTEnatpalASaSAKayA vyudUhati  yadevAdo vyudUhanaM tadetadapeto yantu
paRayo'sumnA devapIyava iti
paRInevEtadasumnAndevapIyUnasurarakzasAnyasmAllokAdapahantyasya lokaH
sutAvata iti sutavAnhi ya IjAnodyuBirahoBiraktuBirvyaktamiti
tadenamftuBiScAhorAtrESca salokaM karoti



13.8.2.[4]

yamo dadAtvavasAnamasmA iti  yamo ha vA asyAmavasAnasyezwe tamevAsmA
asyAmavasAnaM yAcati tAM dakziRodasyatyudagitarAM dEvaM cEva tatpitryaM ca
vyAkaroti



13.8.2.[5]

aTa dakziRataH sIraM yunakti  uttarata ityu hEka AhuH sa yaTA kAmayeta taTA
kuryAdyuNkteti samprezyABimantrayate savitA te SarIreByaH pfTivyAM
lokamicatviti savitEvAsyEtacarIreByaH pfTivyAM lokamicati tasmE yujyantAmusriyA
ityetasmA u hi karmaRa usriyA yujyante



13.8.2.[6]

zaNgavaM Bavati  zaqftavaH samvatsara ftuzvevEnametatsamvatvare
pratizWAyAM pratizWApayati tadapasalavi paryAhftyottarataH pratIcIM praTamAM
sItAM kfzati vAyuH punAtviti jaGanArDena dakziRAgnerBrAjaseti dakziRArDena
prAcIM sUryasya varcasetyagreRodIcIm



13.8.2.[7]

catasraH sItA yajuzA kfzati  tadyaccatasfzu dikzvannaM
tasminnevEnametatpratizWApayati tadvE yajuzAdDA vE tadyadyajuradDo
tadyadimA diSaH



13.8.2.[8]

aTAtmAnaM vikfzati  tadyadeva samvatsare'nnaM
tasminnevEnametatpratizWApayati tUzRImaparimitABiraparimitohyasO lokaH



13.8.2.[9]

aTEnadvimuYcati  kftvA tatkarma yasmE karmaRa enadyuNkte vimucyantAmusriyA
ityetasmA u hi karmaRa usriyA yujyante taddakziRodasyatyudagitaraddEvaM cEva
tatpitryaM ca vyAkaroti



13.8.3.[1]

aTa sarvOzaDaM vapati  yadevAdaH sarvOzaDaM
tadetadbahvIBistadvapatyekayedaM dEvaM cEva tatpitryaM ca vyAkarotyaSvatTe vo
nizadanaM parRe vo vasatizkfteti jyogjIvAtumevEBya etadASAste taTo
hEzAmekEko'paro jarasAnuprEti



13.8.3.[2]

aTEnannivapati  iyaM vE pfTivI pratizWAsyAmevEnametatpratizWAyAm
pratizWApayati purAdityasyodayAttirEva vE pitarastirEva rAtristira eva tatkaroti
yaTA kurvato'ByudiyAttadenamuBayorahorAtrayoH pratizWApayati



13.8.3.[3]

savitA te SarIrARi  mAturupasTa Avapatviti savitEvAsyEtacarIrARyasyE pfTivyE
mAturupasTa Avapati tasyE pfTivi SamBaveti yaTEvAsmA iyaM SaM
syAdevametadAha prajApatO tvA devatAyAmupodake loke nidaDAmyasAviti nAma
gfhRAtyayaM vE loka upodakastadenaM prajApatO devatAyAmupodake loke nidaDAti



13.8.3.[4]

aTa kaYcidAha  etAM diSamanavAnantsftvA kumBaM prakzIyARaprekzamARa ehIti
tatra japati paraM mftyo anu parehi panTAM yaste anya itaro devayAnAt cakzuzmate
SfRvate te bravImi mA naH prajAM rIrizo mota vIrAniti jyogjIvAtumevEBya
etadASAste taTo hEzAmekEko'paro jarasAnuprEti



13.8.3.[5]

aTEnaM yaTANgaM kalpayati  SaM vAtaH SaM hi te GfRiH SaM te BavantvizwakAH
SaM te BavantvagnayaH pArTivAso mA tvABiSUSucan kalpantAM te diSastuByamApaH
SivatamAstuByaM Bavantu sinDavaH antarikzaM SivaM tuByaM kalpantAM te diSaH
sarvA ityetadevAsmE sarvaM kalpayatyetadasmE SivaM karoti



13.8.3.[6]

aTa trayodaSa pAdamAtrya izwakA alakzaRAH kftA Bavanti  yA evAmUragnAvizwakAstA
etA yajuzA tA upadaDAti tUzRImimA dEvaM cEva tatpitryaM ca vyAkaroti



13.8.3.[7]

trayodaSa Bavanti  trayodaSa mAsAH samvatsara ftuzvevEnametatsamvatsare
pratizWAyAM pratizWApayati



13.8.3.[8]

pAdamAtryo Bavanti  pratizWA vE pAdaH pratizWAmevAsmE karotyalakzaRA
Bavanti tirEva vE pitarastirEva tadyadalakzaRaM tira eva tattiraH karoti


13.8.3.[9]

tAsAmekAM maDye prAcImupadaDAti  sa AtmA tisraH
purastAnmUrDasa+hitAstacirastisro dakziRataH sa dakziRaH pakzastisra uttarataH sa
uttaraH pakzastisraH paScAttatpucaM so'syEza pakzapucavAnAtmA yaTEvAgnestaTA



13.8.3.[10]

aTa pradarAtpurIzamAhartavA Aha  etadDAsyAH pitryamanatiriktamaTo aGameva
tadbadDf karotyasminnu hEke'vAntaradeSe karzUM KAtvA tato'ByAhAraM kurvanti
parikfzantyu hEke dakziRataH paScAduttaratastato'ByAhAraM kurvanti sa yaTA
kAmayeta taTA kuryAt



13.8.3.[11]

tadvE na mahatkuryAt  nenmahadaGaM karavARIti yAvAnudbAhuH
puruzastAvatkzatriyasya kuryAnmuKadaGnaM brAhmaRasyopasTadaGnaM striyA
UrudaGnaM vESyasyAzWIvaddaGnaM SUdrasyEvamvIryA hyeta iti



13.8.3.[12]

aDojAnu tveva kuryAt  taTAparasmA avakASaM na karoti tasya kriyamARasya
tejanImuttarato DArayanti prajA ha sA prajAmeva taduttarato DArayanti tAM na
nyasyedDftvA vEnAmUQvA vA gfhezUcrayetprajAmeva tadgfhezUcrayati



13.8.3.[13]

kftvA yavAnvapati  aGaM me yavayAnityavakABiH pracAdayati kaM me'saditi
darBEH pracAdayatyarUkzatAyE



13.8.4.[1]

aTEnacaNkuBiH pariRihanti  pAlASaM purastAdbrahma vE palASo
brahmapurogavamevEnaM svargaM lokaM gamayati SamImayamuttarataH Sam
me'saditi vAraRaM paScAdaGaM me vArayAtA iti vftraSaNkuM
dakziRato'GasyEvAnatyayAya



13.8.4.[2]

aTa dakziRataH parivakre Kananti  te kzIreRa codakena ca pUrayanti te
hEnamamuzmiMlokefkzite kulye upaDAvataH saptottarastA udakena pUrayanti na ha
vE sapta sravantIraGamatyetumarhatyaGasyEvAnatyayAya


13.8.4.[3]

aSmanastrIMstrInprakiranti  tA aByuttarantyaSmanvatI rIyate
saMraBaDvamuttizWata pratarata saKAyaH atrA jahImo'SivA ye
asaYcivAnvayamuttaremABi vAjAniti yaTEva yajustaTA banDuH



13.8.4.[4]

apAmArgErapamfjate  aGameva tadapamfjate'pAGamapa kilvizamapa kftyAmapo
rapaH apAmArga tvamasmadapa duHzvapnyaM suveti yaTEva yajustaTA banDuH



13.8.4.[5]

yatrodakaM Bavati tatsnAnti  sumitriyA na Apa ozaDayaH santvityaYjalinApa upAcati
vajro vA Apo vajreREvEtanmitraDeyaM kurute durmitriyAstasmE santu
yo'smAndvezwi yaM caparAsiYcettenEva taM parABAvayati



13.8.4.[6]

sa y!di sTAvarA Apo Bavanti  sTApayantyezAM pApmAnamaTa yadi vahanti
vahantyevEzAM pAdmAnaM snAtvAhatAni vAsAMsi pariDAyAnaquhaH
pucamanvAraByAyantyAsneyo vA anaqvAnagnimuKA eva
tatpitflokAjjIvalokamaByAyantyaTo agnirvE paTo'tivoqA sa enAnativahati



13.8.4.[7]

udvayaM tamasasparIti  etAmfcaM japanto yanti tattamasaH pitflokAdAdityaM
jyotiraByAyanti teBya AgateBya AYjanAByaYjane prayacantyeza ha
mAnuzo'laNkArastenEva taM mftyumantardaDate



13.8.4.[8]

aTa gfhezvagniM samADAya  vAraRAnpariDInpariDAya vAraRena sruveRAgnaya
Ayuzmata AhutiM juhotyagnirvA A AyuzmAnAyuza Izwe tamevEBya AyuryAcatyagna
AyUMzi pavasa iti puro'nuvAkyABAjanam



13.8.4.[9]

aTa juhoti  AyuzmAnagne havizA vfDAno GftapratIko GftayonireDi gftaM pItvA
maDu cAru gavyaM piteva putramaBirakzatAdimAntsvAheti
yaTEvEnAnaBirakzedyaTABigopAyedevametadAha


13.8.4.[10]

tasya purARo'naqvAndakziRA  purARA yavAH purARyAsandI sopabarhaREzA nvAdizwA
dakziRA kAmaM yaTASradDaM BUyasIrdadyAditi nvagnicitaH



13.8.4.[11]

aTAnagnicitaH  etadeva BUmijozaRametatsamAnaM karma yadanyadagnikarmaRaH
kurvAdAhitAgneH SarkarA ityu hEka AhuryA evAmUragnyADeyaSarkarAstA etA iti na
kuryAdityeka ISvaro hEtA anagnicitaM santaptoriti sa yaTA kAmayeta taTA kuryAt



13.8.4.[12]

maryAdAyA eva lozwamAhftya  antareRa nidaDAtImaM jIveByaH pariDiM daDAmi
mEzAM nu gAdaparo arTametaM SataM jIvantu SaradaH purUcIrantarmftyuM
daDatAM parvateneti jIveByaScEvEtAM pitfByaSca maryAdAM karotyasamBedAya
tasmAdu hEtajjIvASca pitaraSca na sandfSyante



14.1.1.[1]

om  devA ha vE sattraM nizeduH  agnirindraH somo maKo vizRurviSve devA
anyatrEvASviByAm


14.1.1.[2]

tezAM kurukzetraM devayajanamAsa  tasmAdAhuH kurukzetraM devAnAM
devayajanamiti tasmAdyatra kva ca kurukzetrasya nigacati tadeva manyata idam
devayajanamiti tadDi devAnAM devayajanam


14.1.1.[3]

ta Asata  SriyaM gacema yaSaH syAmAnnAdAH syAmeti taTo eveme sattramAsate SriyaM
gacema yaSaH syAmAnnAdAH syAmeti


14.1.1.[4]

te hocuH yo naH SrameRa tapasA SradDayA yEYenAhutiBiryajYasyodfcam
pUrvo'vagacAtsa naH SrezWo'sattadu naH sarvezAM saheti taTeti


14.1.1.[5]

tadvizRuH praTamaH prApa  sa devAnAM SrezWo'BavattasmAdAhurvizRurdevAnAM
SrezWa iti


14.1.1.[6]

sa yaH sa vizRuryajYaH sa  sa yaH sa yajYo'sO sa AdityastadDedaM yaSo viznurna
SaSAka saMyantu tadidamapyetarhi nEva sarvEva yaSaH Saknoti saMyantum


14.1.1.[7]

sa tisfDanvamAdAyApacakrAma  sa DanurArtnyA Sira upastaBya tasTO taM devA
anaBiDfzRuvantaH samantaM pariRyaviSanta


14.1.1.[8]

tA ha vamrya UcuH  imA vE vamryo yadupadIkA yo'sya jyAmapyadyAtkimasmE
prayacetetyannAdyamasmE prayacemApi Danvannapo'DigacettaTAsmE
sarvamannAdyaM prayacemeti taTeti


14.1.1.[9]

tasyopaparAsftya  jyAmapijakzustasyAM cinnAyAM DanurArtnyO vizPurantyO
vizRoH SiraH pracicidatuH


14.1.1.[10]

tadGfNNiti papAta  tatpatitvAsAvAdityo'BavadaTetaraH prANeva prAvfjyata
tadyadGfNNityapatattasmAdGarmo'Ta yatprAvfjyata tasmAtpravargyaH


14.1.1.[11]

te devA abruvan  mahAnbata no vIro'dAdIti tasmAnmahAvIrastasya yo raso
vyakzarattaM pARiBiH sammamfjustasmAtsammrAw


14.1.1.[12]

taM devA aByamfjyanta  yaTA vittiM vetsyamAnA evaM tamindraH praTamaH prApa
tamanvaNgamanunyapadyata taM paryagfhRAttaM parigfhyedaM
yaSo'Bavadyadidamindro yaSo yaSo ha Bavati ya evaM veda


14.1.1.[13]

sa u eva maKaH sa vizRuH  tata indro maKavAnaBavanmaKavAnha vE tam
maGavAnityAcakzate paro'kzaM paro'kzakAmA hi devAH


14.1.1.[14]

tAByo vamrIByo'nnAdyaM prAyacan  Apo vE sarvamannaM
tABirhIdamaBiknUyamivAdanti yadidaM kimvadanti


14.1.1.[15]

aTemaM vizRuM yajYaM treDA vyaBajanta  vasavaH prAtaHsavanaM rudrA
mADyandinaM savanamAdityAstftIyasavanam


14.1.1.[16]

agniH prAtaHsavanam  indro mADyandinaM savanaM viSve devAstftIyasavanam


14.1.1.[17]

gAyatrI prataHsavanam  trizwummADyandinaM savanaM jagatI tftIyasavanaM
tenApaSIrzRA yajYena devA arcantaH SrAmyantaSceruH


14.1.1.[18]

daDyaNha vA ATarvaRaH  etaM SukrametaM yajYaM vidAM cakAra
yaTAyaTEtadyajYasya SiraH pratiDIyate yaTEza kftsno yajYo Bavati


14.1.1.[19]

sa hendreRokta Asa  etaM cedanyasmA anubrUyAstata eva te SiraScindyAmiti


14.1.1.[20]

tadu hASvinoranuSrutamAsa  daDyaNNu ha vA ATarvaRa etaM SukrametaM yajYam
veda yaTAyaTEtadyajYasya SiraH pratiDIyate yaTEza kftsno yajYo Bavati


14.1.1.[21]

tO hetyocatuH  upa tvAyAveti kimanuvakzyamARAvityetaM SukrametaM yajYam
yaTAyaTEtadyajYasya SiraH pratiDIyate yaTEza kftsno yajYo BavatIti


14.1.1.[22]

sa hovAca  indreRa vA ukto'smyetaM cedanyasmA anubrUyAstata eva te SiraScindyAmiti
tasmAdvE biBemi yadvE me sa Siro na cindyAnna vAmupanezya iti


14.1.1.[23]

tO hocatuH  AvAM tvA tasmAttrAsyAvaha iti kaTaM mA trAsyeTe iti yadA nA
upanezyase'Ta te SiraScittvAnyatrApaniDAsyAvo'TASvasya Sira Ahftya tatte
pratiDAsyAvastena nAvanuvakzyasi sa yadA nAvanuvakzyasyaTa te SiraScetsyatyaTa
te svaM Sira Ahftya tatte pratiDAsyAva iti taTeti


14.1.1.[24]

tO hopaninye  tO yadopaninye'TAsya SiraScittvAnyatrApanidaDaturaTASvasya Sira
Ahftya tadDAsya pratidaDatustena hAByAmanUvAca sa yadAByAmanUvAcATAsya
tadindraH SiraScicedATAsya svaM Sira Ahftya tadDAsya pratidaDatuH


14.1.1.[25]

tasmAdetadfziRAByanUktam  daDyaNha yanmaDvATarvaRo vAmaSvasya SIrzRA pra
yadImuvAcetyayataM taduvAceti hEvEtaduktam


14.1.1.[26]
tanna sarvasmA anubrUyAt  enasyaM hi tadaTo nenma indraH SiraScinadaditi yo nveva
jYAtastasmE brUyAdaTa yo'nUcAno'Ta yo'sya priyaH syAnna tveva sarvasmA iva


14.1.1.[27]

samvatsaravAsine'nubrUyAt  eza vE samvatsaro ya eza tapatyeza u
pravargyastadetamevEtatprIRAti tasmAtsamvatsaravAsine'nubrUyAt


14.1.1.[28]

tisro rAtrIrvrataM carati  trayo vA ftavaH samvatsarasya samvatsara eza ya eza
tapatyeza u pravargyastadetamevEtatprIRAti tasmAttisro rAtrIrvrataM carati


14.1.1.[29]

taptamAcAmati  tapasvyanubravA ityamAMsASyanubrUte tapasvyanubravA iti


14.1.1.[30]

amfnmayapAyI  asti vA asyAM saMsfzwamiva yadasyAmanftaM vadati
tasmAdamfnmayadAyI


14.1.1.[31]

aSUdrocizwI  eza vE Darmo ya eza tapati sEzA SrIH satyaM jyotiranftaM strI SUdraH
SvA kfzRaH SakunistAni na prekzeta necriyaM ca pApmAnaM ca nejjyotiSca tamaSca
netsatyAnfte saMsfjAnIti


14.1.1.[32]

aTEza vAva yaSaH  ya eza tapati tadyattadAdityo yaSo yajYo hEva
tadyaSastadyattadyajYo yaSo yajamAno hEva tadyaSastadyattadyajamAno yaSa ftvijo
hEva tadyaSastadyattadftvijo yaSo dakziRA hEva tadyaSastasmAdyAmasmE
dakziRAmAnayeyurna tA itsadyo'nyasmA atidiSennedyanmedaM yaSa
AgaMstatsadyo'nyasmA atidiSAnIti Svo vEva BUte dvyahe vA tadAtmanyevEtadyaSaH
kftvA yadeva tadBavati tatsa dadAti hiraRyaM gAM vAso'SvaM vA


14.1.1.[33]

aTEtadvA   AyuretajjyotiH praviSati ya etamanu vA brUteBakzayati vA tasya
vratacaryA nAtapati pracAdayeta nedetasmAttiro'sAnIti nAtapati
nizWIvennedetamaBinizWIvAnIti nAtapati prasrAvayeta nedetamaBiprasrAvayA iti
yAvadvA eza Atapati tAvAneza nedetametErhinasAnItyavajyotya
rAtrAvaSnIyAttadetadasya rUpaM kriyate ya eza tapati tadu hovAcAsurirekaM ha vE
devA vrataM caranti yatsatyaM tasmAdu satyameva vadet


14.1.2.[1]
sa vE samBArAntsamBarati  sa yadvA enAnitTAccetTAcca samBarati
tatsamBArARAM samBAratvaM sa vE yatrayatra yajYasya nyaktaM tatastataH
samBarati


14.1.2.[2]

kfzRAjinaM samBarati  yajYo vE kfzRajinaM yajYa evEnametatsamBarati
lomataScandAMsi vE lomAni candaHsvevEnametatsamBaratyuttarata udIcI hi
manuzyARAM dikprAcInagrIve tadDi devatrA


14.1.2.[3]

aBryA  vajro vA aBrirvIryaM vE vajro vIryeREvEnametatsamarDayati kftsnaM
karoti


14.1.2.[4]

OdumbarI Bavati  UrgvE rasa udumbara UrjEvEnametadrasena samarDayati
kftsnaM karoti


14.1.2.[5]

aTo vEkaNkatI  prajApatiryAM praTamAmAhutimajuhotsa hutvA yatra nyamfzwa tato
vikaNkataH samaBavadyajYo vA AhutiryajYo vikaNkato
yajYenEvEnametatsamarDayati kftsnaM karoti


14.1.2.[6]

aratnimAtrI Bavati  bAhurvA aratnirbAhuno vE vIryaM kriyate vIryasammitEva
tadBavati vIryeREvEnametatsamarDayati kftsnaM karoti


14.1.2.[7]

tAmAdatte  devasya tvA savituH prasave'SvinorbAhuByAM pUzRo hastAByAmAdade
nArirasItyasAveva banDuH


14.1.2.[8]

tAM savye pARO kftvA  dakziRenABimfSya japati yuYjate mana uta yuYjate Diyo
viprA viprasya bfhato vipaScitaH  vi hotrA daDe vayunAvideka inmahI devasya
savituH parizwutirityasAveva banDuH


14.1.2.[9]

aTa mftpiRqaM pavrigfhRAti  aBryA ca dakziRato hastena ca hastenEvottarato devI
dyAvApfTivI iti yajYasya SIrzacinnasya raso vyakzaratsa ime dyAvApfTivI
agacadyanmfdiyaM tadyadApo'sO tanmfdaScApAM ca mahAvIrAH kftA Bavanti
tenEvEnametadrasena samarDayati kftsnaM karoti tasmAdAha devI dyAvApfTivI iti
maKasya vAmadya Siro rADyAsamiti yajYo vE maKo yajYasya vAmadya Siro
rADyAsamityevEtadAha devayajane pfTivyA iti devayajane hi pfTivyE samBarati
maKAya tvA maKasya tvA SIrzRa iti yajYo vE maKo yajYAya tvA yajYasya tvA
SIrzRa ityevEtadAha


14.1.2.[10]

aTa valmIkavapAm  devyo vamrya ityetA vA etadakurvata yaTAyaTEtadyajYasya
Siro'cidyata tABirevEnametatsamarDayati kftsnaM karoti BUtasya praTamajA
itIyaM vE pfTivI BUtasya praTamajA tadanayEvEnametatsamarDayati kftsnaM
karoti maKasya vo'dya Siro rADyAsaM devayajane pfTivyA maKAya tvA maKasya
tvA SIrzRa ityasAveva banDuH


14.1.2.[11]

aTa varAhavihatam  iyatyagra AsIditIyatI ha vA iyamagre  pfTivyAsa prAdeSamAtrI
tAmemUza iti varAha ujjaGAna so'syAH patiH prajApatistenEvEnametanmiTunena
priyeRa DAmnA samarDayati kftsnaM karoti maKasya te'dya Siro rADyAsaM
devayajane pfTivyA maKAya tvA maKasya tvA SIrzRa ityasAveva banDuH


14.1.2.[12]

aTAdArAn  indrasyOja sTeti yatra vA enamindra ojasA paryagfhRAttadasya
parigfhItasya raso vyakzaratsa pUyannivASeta so'bravIdAdIryeva bata ma eza
raso'stOzIditi tasmAdAdArA aTa yatpUyannivASeta
tasmAtpUtIkAstasmAdagnAvAhutirivAByAhitA jvalanti tasmAdu suraBayo yajYasya hi
rasAtsamBUtA aTa yadenaM tadindra ojasA paryagfhRAttasmAdAhendrasyOja sTeti
maKasya vo'dya Siro rADyAsaM devayajane pfTivyA maKAya tvA maKasya tvA
SIrzRa ityasAveva banDuH


14.1.2.[13]

aTAjAkzIram  yajYasya SIrzacinnasya SugudakrAmattato'jA
samaBavattayEvEnametacucA samarDayati kftsnaM karoti maKAya tvA maKasya
tvA SIrzRa ityasAveva banDuH


14.1.2.[14]

tAnvA etAnpaYca samBArAnsamBarati  pANkto yajYaH pANktaH paSuH paYcartavaH
samvatsarasya samvatsara eza ya eza tapatyeza u pravargyastadetamevEtatprIRAti
tAntsamBftAnaBimfSati maKAya tvA maKasya tvA SIrzRa ityasAveva banDuH


14.1.2.[15]

aTottarataH pariSritaM Bavati  tadaBiprayanto japanti prEtu brahmaRaspatirityeza
vE brahmaRaspatirya eza tapatyeza u pravargyastadetamevEtatprIRAti tasmAdAha
prEtu brahmaRaspatiriti pradevyetu sUnfteti devI hyezA sUnftAcA vIraM naryam
paNktirADasamityupastOtyevEnametanmahayatyeva devA yajYaM nayantu na iti
sarvAnevAsmA etaddevAnaBigoptF!nkaroti


14.1.2.[16]

pariSritaM Bavati  etadvE devA abiBayuryadvE na imamiha rakzAMsi nAzwrA na
hanyuriti tasmA etAM puraM paryaSrayaMstaTEvAsmA ayametAM puraM parizrayati


14.1.2.[17]

aTa Kare sAdayati  maKAya tvA maKasya tvA SIrzRa ityasAveva banDuraTa
mftpiRqamapAdAya mahAvIraM karoti maKAya tvA maKasya tvA SIrzRa ityasAveva
banDuH prAdeSamAtraM prAdeSamAtramiva hi Siro maDye saNgfhItaM maDye
saNgfhItamiva hi Siro'TAsyoparizwAttryaNgulaM muKamunnayati
nAsikAmevAsminnetaddaDAti taM nizWitamaBimfSati maKasya Siro'sIti maKasya
hyetatsOmyasya Sira evamitarO tUzRIM pinvane tUzRIM rOhiRakapAle


14.1.2.[18]

prajApatirvA eza yajYo Bavati  uBayaM vA etatprajApatirniruktaScAniruktaSca
parimitaScAparimitaSca tadyadyajuzA karoti yadevAsya niruktaM parimitaM rUpaM
tadasya tena saMskarotyaTa yattUzRIM yadevAsyAniruktamaparimitaM rUpaM tadasya
tena saMskaroti sa ha vA etaM sarvaM kftsnaM prajApatiM saMskaroti ya evam
vidvAnetadevaM karotyaTopaSayAyE piRqaM pariSinazwi prAyaScittiByaH


14.1.2.[19]

aTa gaveDukABirhinvati  yajYasya SIrzacinnasya raso vyakzarattata etA ozaDayo
jajYire tenEvEnametadrasena samarDayati kftsnaM karoti maKAya tvA maKasya
tvA SIrzRa ityasAveva banDurevamitarO tUzRIM pinvane tUzRIM rOhiRakapAle


14.1.2.[20]

aTEnAnDUpayati  aSvasya tvA vfzRaH SaknA DUpayAmIti vfzA vA aSvo vIryaM vE
vfzA vIryeREvEnametatsamarDayati kftsnaM karoti devayajane pfTivyA maKAya
tvA maKasya tvA SIrzRa ityasAveva banDurevamitarO tUzRIM pinvane tUznIM
rOhiRakapAle


14.1.2.[21]

aTEnAYcrapayati  SftaM hi devAnAmizwkABiH Srapayatyeta vA etadakurvata
yaTAyaTEtadyajYasya Siro'cidyata tABirevEnametatsamarDayati kftsnaM karoti
tadu yenEva suSftAH syustena SrapayedaTa pacanamavaDAya mahAvIramavadaDAti
maKAya tvA maKasya tvA SIrzRa ityasAveva banDurevamitarO tUzRIM pinvane
tUzRIM rOhiRakapAle tAndivEvopavapeddivodvapedaharhi devAnAm


14.1.2.[22]

sa udvapati  fjave tvetyasO vE loka fjuH satyaM hyfjuH satyameza ya eza tavpatyeza
u praTamaH pravargyastadetamevEtatprIRAti tasmAdAharjave tveti


14.1.2.[23]

sADave tveti  ayaM vE sADuryo'yaM pavata eza hImAMlokAntsidDo'nupavata eza
u dvitIyaH pravargyastadetamevEtatprIRAti tasmAdAha sADave tveti


14.1.2.[24]

sukzityE tveti  ayaM vE lokaH sukzitirasminhi loke sarvARi BUtAni kziyantyaTo
agnirvE sukzitiragnirhyevAsmiMloke sarvARi BUtAni kziyatyeza u tftIyaH
pravargyastadetamevEtatprIRAti tasmAdAha sukzityE tveti tUzRIM pinvane tUzRIM
rOhiRakapAle


14.1.2.[25]

aTEnAnAcfRatti  ajAyE payasA maKAya tvA maKasya tvA SIrzRa ityasAveva
banDurevamitarO tUzRIM pinvane tUzRIM rOhiRakapAle


14.1.2.[26]

aTEtadvE  AyuretajjyotiH praviSati ya etamanu vA brUte Bakzayati vA tasya
vratacaryA yA sfzwO


14.1.3.[1]

sa yadEtadAtiTyena pracarati  aTa pravargyeRa carizyanpuropasado'greRa
gArhapatyaM prAcaH kuSAntsaMstIrya dvandvaM pAtrARyupasAdayatyupayamanIm
mahAvIraM parIzAsO pinvane rOhiRakapAle rOhiRahavanyO srucO yadu
cAnyadBavati taddaSa daSAkzarA vE virAqvirAqvE
yajYastadvirAjamevEtadyajYamaBisampAdayatyaTa yaddvandvamdvandvaM vE
vIryaM yadA vE dvO saMraBete aTa tO vIryaM kuruto dvandvaM vE miTunam
prajananaM miTunenEvEnametatprajananena samarDayati kftsnaM karoti


14.1.3.[2]

aTADvaryuH  prokzaRIrAdAyopottizWannAha brahmanpracarizyAmo
hotaraBizwuhIti brahmA vE yajYasya dakziRata Aste'BigoptA
tamevEtadAhApramatta Assva yajYasya SiraH pratiDAsyAma iti hotaraBizwuhIti yajYo
vE hotA tamevEtadAha yajYasya SiraH pratiDehIti pratipadyate hotA


14.1.3.[3]

brahma jajYAnaM praTamaM purastAditi  asO vA Adityo brahmAharahaH
purastAjjAyata eza u pravargyastadetamevEtatprIRAti tasmAdAha brahma jajYAnam
praTamaM purastAdityaTa prokzatyasAveva banDuH


14.1.3.[4]

sa prokzati  yamAya tvetyeza vE yamo ya eza tapatyeza hIdaM sarvaM
yamayatyetenedaM sarvaM yatameza u pravargyastadetamevEtatprIRAti tasmAdAha
yamAya tveti


14.1.3.[5]

maKAya tveti  eza vE maKo ya eza tapatyeza u pravargyastadetamevEtatprIRAti
tasmAdAha maKAya tveti


14.1.3.[6]

sUryasya tvA tapasa iti  eza vE sUryo ya eza tapatyeza
pravargyastadetamevEtatprIRAti tasmAdAha sUryasya tvA tapasa iti


14.1.3.[7]

pUrvayA dvArA sTURAM nirhftya  dakziRato niminvanti yaTEnAM
hotABizwuvanparApaSyedyajYo vE hotA sa evAsyAmetadyajYaM pratidaDAti taTEzA
GarmaM pinvate


14.1.3.[8]

agreRAhavanIyam  samrAqAsandIM paryAhftya dakziRataH prAcImAsAdayatyuttarAM
rAjAsandyE


14.1.3.[9]

OdumbarI Bavati  UrgvE rasa udumbara UrjEvEnametadrasena samarDayati
kftsnaM karoti


14.1.3.[10]

aMsadaGnA Bavati  aMsayorvA idaM SiraH pratizTitaM tadaMsayorevEtaciraH
pratizWApayati


14.1.3.[11]

bAlvajIBI rajjuBirvyutA Bavati  yajYasya SIrzacinnasya raso vyakzarattata etA
ozaDayo jajYire tenEvEnametadrasena samarDayati kftsnaM karoti


14.1.3.[12]

aTa yaduttarata AsAdayati  yajYo vE somaH SiraH pravargya uttaraM vE
SirastasmAduttarata AsAdayatyaTo rAjA vE somaH samrAwpravargya uttaraM vE
rAjyAtsAmrAjyaM tasmAduttarata AsAdayati

14.1.3.[13]

sa yatrEtAM hotAnvAha  aYjanti yaM praTayanto na viprA iti tadetaM pracaraRIyam
mahAvIramAjyena samanakti devastvA savitA maDvAnaktviti savitA vE devAnAm
prasavitA sarvamvA idaM maDu yadidaM kiM ca tadenamanena sarveRa samanakti
tadasmE savitA prasavitA prasOti tasmAdAha devastvA savitA maDvAnaktviti


14.1.3.[14]

aTottarataH sikatA upakIrRA Bavanti  tadrajataM hiraRyamaDastAdupAsyati pfTivyAH
saMspfSaspAhItyetadvE devA abiBayuryadvE na imamaDastAdrakzAMsi nAzwrA na
hanyurityagnervA etadreto yadDiraRyaM nAzwrARAM rakzasAmapahatyA aTo pfTivyu
ha vA etasmAdbiBayAM cakAra yadvE mAyaM taptaH SuSucAno na hiMsyAditi tadevAsyA
etadantardaDAti rajataM Bavati rajatEva hIyaM pfTivI


14.1.3.[15]

sa yatrEtAM hotAnvAha  saMsIdasva mahAM mahAm   asIti taduBayata AdIptA
mOYjAH pralavA Bavanti tAnupAsya tezu pravfRakti yajYasya SIrzacinnasya raso
vyakzarattata etA ozaDayo jajYire tenEvEnametadrasena samarDayati kftsnaM
karoti


14.1.3.[16]

aTa yaduBayata AdIptA Bavanti  sarvABya evEtaddigByo rakzAMsi nAzwrA
apahanti tasminpravfjyamAne patnI SiraH prorRute tapto vA eza SuSucAno Bavati
nenme'yaM taptaH SuSucAnaScakzuH pramuzRAditi


14.1.3.[17]

sa pravfRakti  arcirasi Socirasi tapo'sItyeza vE Garmo ya eza tapati sarvaM vA
etadeza tadetamevEtatprIRAti tasmAdAhArcirasi Socirasi tapo'sIti


14.1.3.[18]

aTAsyAmASiza ASAsta   iyaM vE yajYo'syAmevEtadASiza ASAste tA asmA iyaM sarvAH
samarDayati


14.1.3.[19]

anADfzwA purastAditi  anADfzwA hyezA
purastAdrakzoBirnAzwrABiragnerADipatya ityagnimevAsyA aDipatiM karoti
nAzwrARAM rakzasAmapahatyA Ayurme dA ityAyurevAtmanDatte taTo sarvamAyureti


14.1.3.[20]

putravatI dakziRata iti  nAtra tirohitamivAstIndrasyADipatya itIndramevAsyA
aDipatiM karoti nAzwrARAM rakzasAmapahatyE prajAM me dA iti prajAmeva
paSUnAtmanDatte taTo ha putrI paSumAnBavati


14.1.3.[21]

suzadA paScAdivti  nAtra tirohitamivAsti devasya saviturADipatya iti devamevAsyE
savitAramaDipatiM karoti nAzwrARAM rakzasAmapahatyE cakzurme dA iti
cakzurevAtmanDatte taTo ha cakzuzmAnBavati


14.1.3.[22]

ASrutiruttarata iti  ASrAvayannuttarata ityevEtadAha DAturADipatya iti
DAtAramevAsyA aDipatiM karoti nAzwrARAM rakzasAmapahatyE rAyaspozaM me dA
iti rayimeva puzwimAtmanDatte taTo ha rayimAnpuzwimAnBavati


14.1.3.[23]

viDftiruparizwAditi  viDArayannuparizwAdityevEtadAha bfhaspaterADipatya iti
bfhaspatimevAsyA aDipatiM karoti nAzwrARAM rakzasAmapahatyA ojo me dA ityoja
evAtmanDatte taTOjasvI balavAnBavati


14.1.3.[24]

aTa dakziRata uttAnena pARinA nihnute viSvAByo mA nAzwrAByaspAhIti sarvAByo
mArtiByo gopAyetyevEtadAha yajYasya SIrzacinnasya [raso vyakzaratsa]
pitF!nagacattrayA vE pitarastErevEnametatsamarDayati kftsnaM karoti


14.1.3.[25]

aTemAmaBimfSya japati  manoraSvAsItyaSvA ha vA iyaM BUtvA manumuvAha
so'syAH patiH prajApatistenEvEnametanmiTunena priyeRa DAmnA samarDayati
kftsnaM karoti


14.1.3.[26]

aTa vEkaNkatO SakalO pariSrayati prAYcO  svAhA marudBiH pariSrIyasvetyavaraM
svAhAkAraM karoti parAM devatAmeza vE svAhAkAro ya eza tapatyeza u
pravargyastadetamevEtatprIRAti tasmAdavaraM svAhAkAraM karoti darAM devatAm


14.1.3.[27]

marudBiH pariSrIyasveti  viSo vE maruto viSEvEtatkzatraM paribfMhati tadidaM
kzatramuBayato viSA paribfQaM tUzRImudaYcO tUzRIM prAYcO tUzRImudaYcO
tUzRIM prAYcO


14.1.3.[28]

trayodaSa sampAdayati  trayodaSa vE mAsAH samvatsarasya samvatsara eza ya eza
tapatyeza u pravargyastadetamevEtatprIRAti tasmAttrayodaSa sampAdayati


14.1.3.[29]

aTa suvarRaM hiraRyamuparizwAnnidaDAti  divaH saMspfSaspAhItyetadvE devA
abiBayuryadvE na imamuparizwAdrakzAMsi nAzwrA na hanyurityagnervA etadreto
yadDiraRyaM nAzwrARAM rakzasAmapahatyA aTo dyOrha vA etasmAdbiBayAM cakAra
yadvE mAyaM taptaH SuSucAno na hiMsyAditi tadevAsyA etadantardaDAti haritam
Bavati hariRIva hi dyOH


14.1.3.[30]

aTa DavitrErADUnoti  maDu maDviti triH prARo vE maDu
prARamevAsminnetaddaDAti trIRi Bavanti trayo vE prARAH prARa udAno
vyAnastAnevAsminnetaddaDAti


14.1.3.[31]

aTApasalavi trirDUnvanti  yajYasya SIrzacinnasya [raso vyakzaratsa]
pitF!nagacattrayA vE pitarastErevEnametatsamIrayati


14.1.3.[32]

apa vA eteByaHpraRAH krAmanti  ye yajYe DuvanaM tanvate punaH prasalavi
trirDUnvanti zawsampadyante zaqvA ime SIrzanprARAstAnevAsminnetaddaDAti
Srapayanti rOhiRO sa yadArcirjAyate aTa hiraRyamAdatte


14.1.3.[33]

sa yatrEtAM hotAnvAha  apnasvatImaSvinA vAcamasme iti
tadaDvaryurupottizWannAha rucito Garma iti sa yadi rucitaH syAcreyAnyajamAno
BavizyatIti vidyAdaTa yadyarucitaH pApIyAnBavizyatIti vidyAdaTa yadi nEva
rucito nArucito nEva Sreyanna pApIyAnBavizyatIti vidyAdyaTA nveva rucitaH
syAttaTA DavitavyaH


14.1.3.[34]

aTEtadvE AyretajjyotiH praviSati ya etamanuvA brUte Bakz .yati vA tasya vratacaryA
yA sfs.t .O


14.1.4.[1]

sa yadEtadaDvaryuH  upottizWannAha rucito Garma iti
tadupotTAyAvakASErupatizWante prARA vA avakASAH prARAnevAsminnetaddaDAti
zaqupatizWante zaqvA ime SIrzanprARAstAnevAsminnetaddaDAti


14.1.4.[2]

garBo devAnAmiti  eza vE garBo devAnAM ya eza tapatyeza hIdaM sarvaM
gfhRAtyetenedaM sarvaM gfBItameza u pravargyastadetamevEtatprIRAti tasmAdAha
garBo devAnAmiti


14.1.4.[3]

pitA matInAmiti  pitA hyeza matInAM patiH prajAnAmiti patirhyeza prajAnAm


14.1.4.[4]

saM devo devena savitrAgateti saM hi devo devena savitrAgata saM sUryeRa rocata iti saM
hi sUryeRa rocate


14.1.4.[5]

samagniragninAgateti  saM hyagniragninAgata saM dEvena savitreti saM hi dEvena
savitrAgata saM sUryeRArocizweti saM hi sUryeRArocizwa


14.1.4.[6]

svAhA samagnistapasAgateti saM hyagnistapasAgatAvaraM svAhAkAraM karoti parAM
devatAmasAveva banDuH saM dEvyena savitreti saM hi dEvyena savitrAgata saM
sUryeRArUrucateti saM hi sUryeRArUrucata


14.1.4.[7]

te vA ete trayo'vakASA Bavanti  trayo vE prARAH prARa udAno
vyAnastenEvAsminnetaddaDAti


14.1.4.[8]

DartA divo viBAti tapasaspfTivyAmiti  DartA hyeza divo viBAti tapasaspfTivyAM
DartA devo devAnAmamartyastapojA iti DartA hyeza devo devAnAmamartyastapojA
vAcamasme niyaca devAyuvamiti yajYo vE vAgyajYamasmaByaM prayaca yena
devAnprIRAmetyevEtadAha


14.1.4.[9]

apaSyaM gopAmanipadyamAnamiti  eza vE gopA ya eza tapatyeza hIdaM sarvaM
gopAyatyaTo na nipadyate tasmAdAhApaSyaM gopAmanipadyamAnamiti


14.1.4.[10]

A ca parA ca paTiBiScarantamiti  A ca hyeza parA ca devEH paTiBiScarati sa
saDrIcIH sa viSUcIrvasAna iti saDrIcISca hyeza viSUcISca diSo vaste'To
raSmInAvarIvartti Buvanezvantariti punaHpunarhyeza ezu lokezu
varIvartyamAnaScarati


14.1.4.[11]

viSvAsAM BuvAM pate  viSvasya manasaspate viSvasya vacasaspate sarvasya
vacasaspata ityetasya sarvasya pata ityetaddevaSruttvaM deva Garma devo
devAnpAhIti nAtra tirohitamivAsti


14.1.4.[12]

atra prAvIranu vAM devavItaya iti  aSvinAvevEtadAhASvinO vA etadyajYasya SiraH
pratyaDattAM tAvevEtatprIRAti tasmAdAhAtra prAvIranu vAM devavItaya iti


14.1.4.[13]

maDu mADvIByAM maDu mADUcIByAmiti  daDyaNha vA AByAmATarvaRo
maDu nAma brAhmaRamuvAca tadenayoH priyaM DAma tadevEnayoretenopagacati
tasmAdAha maDu mADvIByAM maDu mADUcIByAmiti


14.1.4.[14]

hfde tvA manase tvA dive tvA sUryAya tvA  UrDvo aDvaraM divi devezu DehIti nAtra
tirohitamivAsti


14.1.4.[15]

pitA no'si pitA no boDIti  eza vE pitA ya eza tapatyeza u
pravargyastadetamevEtatprIRAti tasmAdAha pitA no'si pitA no boDIti namaste astu
mA mA hiMsIrityASizamevEtadASAste


14.1.4.[16]

aTa patnyE Siro'pavftya  mahAvIramIkzamARAM vAcayati tvazwfmantastvA sapemeti
vfzA vE pravargyo yozA patnI miTunamevEtatprajananaM kriyate


14.1.4.[17]

aTEtadvE  AyuretjjyotiH praviSati ya etamu vA brUteBkz .yati vA tasya bratacaryA yA
sfs.t .O


14.2.1.[1]

aTAto rohiRO juhoti  ahaH ketunA juzatAM sujyotirjyotizA svAhetyuBAvetena yajuzA
prAtA rAtriH ketunA juzatAM sujyotirjyotizA svAhetyuBAvetena yajuzA sAyam


14.2.1.[2]

tadyadrohiRO juhoti  agniSca ha vA AdityaSca rOhiRAvetAByAM hi devatAByAM
yajamAnAH svargaM lokaM rohanti


14.2.1.[3]

aTo ahorAtre vE rOhiRO  AdityaH pravargyo'muM tadAdityamahorAtrAByAm
parigfhRAti tasmAdezo'horAtrAByAM parigfhItaH


14.2.1.[4]

aTo imO vE lokO rOhiRO  AdityaH pravargyo'muM tadAdityamAByAM lokAByAm
parigfhRAti tasmAdeza AByAM lokAByAM parigfhItaH


14.2.1.[5]

aTo cakzuzI vE rOhiRO  SiraH pravargyaH SIrzaMstaccakzurdaDAti


14.2.1.[6]

aTa rajjumAdatte  deveByastvA savituH prasave'SvinorbAhuByAM pUzRo
hastAByAmAdade rAsnAsItyasAveva banDuH


14.2.1.[7]

aTa gAmAhvayati  jaGanena gArhapatyaM yanniqa ehyadita ehi sarasvatyehItIqA hi
gOraditirhi gOH sarasvatI hi gOraTo tErAhvayati nAmnAsAvehyasAvehIti triH


14.2.1.[8]

tAmAgatAmaBidaDAti  adityE rAsnAsIndrARyA uzRIza itIndrARI ha vA indrasya priyA
patnI tasyA uzRIzo viSvarUpatamaH so'sIti tadAha tamevEnametatkaroti


14.2.1.[9]

aTa vatsamupArjati  pUzAsItyayaM vE pUzA yoyaM pavata eza hIdaM sarvam
puzyatyeza u pravargyastadetamevEtatprIRAti tasmAdAha pUzAsIti


14.2.1.[10]

aTonnayati  GarmAya dIzvetyeza vA atra Garmo raso Bavati yamezA pinvate
tasyE dayasvetyevEtadAha


14.2.1.[11]
aTa pinvane pinvayati  aSviByAM pinvasvetyaSvinAvevEtadAhASvinO vA
etadyajYasya SiraH pratyaDattAM tAvevEtatprIRAti tasmAdAhASviByAM pinvasveti


14.2.1.[12]

sarasvatyE pinvasveti  vAgvE sarasvatI vAcA vA etadaSvinO yajYasya SiraH
pratyaDattAM tAvevEtatprIRAti tasmAdAha sarasvatyE pinvasveti


14.2.1.[13]

indrAya pinvasveti  indro vE yajYasya devatA sA yEva yajYasya devatA
tayEvEtadaSvinO yajYasya SiraH pratyaDattAM tAvevEtatprIRAti tasmAdAhendrAya
pinvasveti


14.2.1.[14]

aTa vipruzo'Bimantrayate  svAhendravatsvAhendravaditIndro vE yajYasya devatA sA
yEva yajYasya devatA tAmevEtatprIRAti tasmAdAha svAhendravatsvAhendravaditi
trizkftva Aha trivfdDi yajYo'varaM svAhAkAraM karoti parAM devatAmasAveva banDuH


14.2.1.[15]

aTAsyE stanamaBipadyate  yaste stanaH SaSayo yo mayoBUriti yaste stano nihito
guhAyAmityevEtadAha yo ratnaDA vasuvidyaH sudatra iti yo DanAnAM dAtA
vasuvitpaRAvya ityevEtadAha yena viSvA puzyasi vAryARIti yena sarvAndevAntsarvARi
BUtAni biBarzItyevEtadAha sarasvati tamiha DAtave'kariti vAgvE sarasvatI sEzA
GarmaduGA yajYo vE vAgyajYamasmaByaM prayaca yena
devAnprIRAmetyevEtadAhATa
gArhapatyasyArDamEtyurvantarikzamanvemItyasAveva banDuH


14.2.1.[16]

aTa SaPAvAdatte  gAyatraM cando'si trEzwuBaM cando'sIti gAyatreRa
cEvEnAvetattrEzwuBena ca candasAdatte dyAvApfTivIByAM tvA parigfhRAmItIme
vE dyAvApfTivI parISAsAvAdityaH pravargyo'muM tadAdityamAByAM
dyAvApfTivIByAM parigfhRAtyaTa mOYjena vedenopamArzwyasAveva banDuH


14.2.1.[17]

aTodayamanyopagfhRAti  antarikzeRopayacAmItyantarikzaM vA
upayamanyantarikzeRa hIdaM sarvamupayatamat>o udaraM vA upayamanyudareRa
hIdaM sarvamannAdyamupayataM tasmAdAhAntarikzeRopayacAmIti


14.2.1.[18]

aTAjAkzIramAnayati  tapto vA eza SuSucAno Bavati tamevEtacamayati tasmiYcAnte
gokzIramAnayati

14.2.1.[19]

indrASvineti  indro vE yajYasya devatA sA yEva yajYasya devatA
tAmevEtatprIRAtyaSvinetyaSvinAvevEtadAhASvinO vA etadyajYasya SiraH pratyaDattAM
tAvevEtatprIRAti tasmAdAhendrASvineti


14.2.1.[20]

maDunaH sAraGasyeti  etadvE maDu sAraGaM GarmaM pAteti rasam
pAtetyevEtadAha vasava ityete vE vasava ete hIdaM sarvaM vAsayante yajata vAqiti
tadyaTA vazawkftaM hutamevamasyEtadBavati


14.2.1.[21]

svAhA sUryasya raSmaye vfzwivanaya iti sUryasya ha vA eko raSmirvfzwivanirnAma
yenemAH sarvAH prajA biBarti tamevEtatprIRAti tasmAdAha svAhA sUryasya raSmaye
vfzwivanaya ityavaraM svAhAkAraM karoti parAM devatAmasAveva banDuH


14.2.1.[22]

aTEtadvE AyuretajjyotiH praviSati ya etamanu vA brUte Bakz .yati vA tasya
vratacaryA ya! sfs.t .O






14.2.2.[1]

sa yatrEtAM hotAnvAha  prEtu brahmaRaspatiH pra devyetu sUnfteti tadaDvaryuH
prANudAyanvAtanAmAni juhotyetadvE devA abiBayuryadvE na imamantarA rakzAMsi
nAzwrA na hanyuriti tametatpurEvAhavanIyAtsvAhAkAreRAjuhavustaM hutameva
santamagnAva juhuvustaTo evEnameza etatpurEvAhavanIyAtsvAhAkAreRa juhoti taM
hutameva santamagnO juhoti


14.2.2.[2]

samudrAya tvA vAtAya svAheti  ayaM vE samudro yo'yaM pavata etasmAdvE
samudrAtsarve devAH sarvARi BUtAni samuddravanti tasmA evEnaM juhoti tasmAdAha
samudrAya tvA vAtAya svAhA


14.2.2.[3]

sarirAya tvA vAtAya svAheti  ayaM vE sariro yo'yaM pavata etasmAdvE sarirAtsarve
devAH sarvARi BUtAni saherate tasmA evEnaM juhoti tasmAdAha sarirAya tvA vAtAya
svAhA


14.2.2.[4]
anADfzyAya tvA vAtAya svAhApratiDfzyAya tvA vAtAya svAheti  ayaM vA
anADfzyo'pratiDfzyo yo'yaM pavate tasmA evEnaM juhoti tasmAdAhAnADfzyAya
tvA vAtAya svAhApratiDfzyAya tvA vAtAya svAheti


14.2.2.[5]

avasyave tvA vAtAya svAhASimidAya tvA vAtAya svAheti  ayaM vA avasyuraSimido yo'yam
pavate tasmA evEnaM juhoti tasmAdAhAvasyave tvA vAtAya svAhASimidAya tvA vAtAya
svAheti


14.2.2.[6]

indrAya tvA vasumate rudravate svAheti  ayaM vA indro yo'yaM pavate tasmA evEnaM
juhoti tasmAdAhendrAya tveti vasumate rudravata iti tadindramevAnu vasUMSca
rudrAMScABajatyaTo prAtaHsavanasya cEvEtanmADyandinasya ca savanasya rUpaM
kriyate


14.2.2.[7]

indrAya tvAdityavate svAheti  ayaM vA indro yo'yaM pavate tasmA evEnaM juhoti
tasmAdAhendrAya tvetyAdityavata iti tadindramevAnvAdityAnABajatyaTo
tftIyasavanasyEvEtadrUpaM kriyate


14.2.2.[8]

indrAya tvABimAtiGne svAheti  ayaM vA indro yo'yaM pavate tasmA evEnaM juhoti
tasmAdAhendrAya tvetyaBimAtiGna iti sapatno vAaBimAtirindrAya tvA sapatnaGna
ityevEtadAha so'syodDAro yaTA SrezWasyodDAra evamasyEza fte deveByaH


14.2.2.[9]

savitre tva fBumate viBumate vAjavate svAheti  ayaM vE savitA yo'yaM pavate
tasmA evEnaM juhoti tasmAdAha savitre tvetyfBumate viBumate vAjavata iti
tadasminviSvAndevAnanvABajati


14.2.2.[10]

bfhaspataye tvA viSvadevyAvate svAheti  ayaM vE bfhaspatiryo'yaM pavate tasmA
evEnaM juhoti tasmAdAha bfhaspataye tveti viSvadevyAvata iti
tadasminviSvAntsarvAndevAnnvABajati


14.2.2.[11]

yamAya tvANgirasvate pitfmate svAheti  ayaM vE yamo yo'yaM pavate tasmA evEnaM
juhoti tasmAdAha yamAya tvetyaNgirasvate pitfmata iti yajYasya SIrzacinnasya [raso
vyakzaratsa] pitF!nagacattrayA vE pitarastAnevEtadanvABajati


14.2.2.[12]

dvAdaSEtAni nAmAni Bavanti  dvAdaSa vE mAsAH samvatsarasya samvatsara eza ya
eza tapatyeza u pravargyastadetamevEtatprIRAti tasmAddvAdaSa Bavanti


14.2.2.[13]

aTopayamanyA mahAvIra Anayati  svAhA GarmAyetyeza vE Garmo ya eza
tapatyeza u pravargyastadetamevEtatprIRAti tasmAdAha svAhA GarmAyetyavaraM
svAhAkAraM karoti parAM devatAmasAveva banDuH


14.2.2.[14]

AnIte japati  svAhA GarmaH pitra iti yajYasya SIrzacinnasya [raso vyakzaratsa]
pitF!nagacattrayA vE pitarastAnevEtatprIRAtyavaraM svAhAkAraM karoti parAM
devatAmasAveva banDuH


14.2.2.[15]

nAnuvAkyAmanvAha  sakfdu hyeva parAYcaH
pitarastasmAnnAnuvAkyAmanvAhAtikramyASrAvyAha Garmasya yajeti vazawkfte juhoti


14.2.2.[16]

viSvA ASA dakziRasaditi sarvA ASA dakziRasadityevEtadAha viSvAndevAnayAqiheti
sarvAndevAnayAkzIdihetyevEtadAha svAhAkftasya Garmasya maDoH
pibatamaSvinetyaSvinAvevEtadAhASvinO hyetadyajYasya SiraH pratyaDattAM
tAvevEtatprIRAtyavaraM svAhAkAraM karoti parAM devatAmasAveva banDuH


14.2.2.[17]

aTa hutvorDvamutkampayati  divi DA imaM yajYamimaM yajYaM divi DA ityasO
vA Adityo Garmo yajYo divi vA eza hito divi pratizWitastamevEtatprIRAti tasmAdAha
divi DA imaM yajYamimaM yEYaM divi DA ityanuvazawkfte juhoti


14.2.2.[18]

svAhAgnaye yajYiyAyeti  tatsvizwakfdBAjanamagnirhi svizwakfcaM yajurBya iti
yajurBirhyezo'smiMloke pratizWitastAnyevEtatprIRAtyavaraM svAhAkAraM karoti
parAM devatAmasAveva banDuH


14.2.2.[19]

aTa brahmAnumantrayate  brahmA vA ftvijAM Bizaktamastadya evartvijAm
BizaktamastenEvEnametadyajYaM Bizajyati


14.2.2.[20]
aSvinA GarmaM pAtamiti  aSvinAvevEtadAhASvinO hyetadyajYasya SiraH
pratyaDattAM tAvevEtatprIRAti


14.2.2.[21]

hArdvAnamahardivABirUtiBiriti  aniruktaman rukto vE prajApatiH
prajApatiryajYastatprajApatimevEtadyajYaM Bizajyati


14.2.2.[22]

tantrAyiRa iti  eza vE tantrAyI ya eza tapatyeza
hImAMlokAMstantramivAnusaYcaratyeza u pravargyastadetamevEtatprIRAti tasmAdAha
tantrAyiRa iti


14.2.2.[23]

namo dyAvApfTivIByAmiti  tadAByAM dyAvApfTivIByAM nihnute yayoridaM
sarvamaDi


14.2.2.[24]

aTa yajamAnaH  yajYo vE yajamAno yajYenevEtadyajYaM Bizajyati


14.2.2.[25]

apAtAmaSvinA Garmamiti  aSvinAvevEtadAhASvinO hyetadyajYasya SiraH
pratyaDattAM tAvevEtatprIRAti


14.2.2.[26]

anudyAvApfTivI amaMsAtAmiti  tadime dyAvApfTivI Aha yayoridaM sarvamaDIhEva
rAtayaH santvitIhEva no DanAni santvityevEtadAha


14.2.2.[27]

aTa pinvamAnamanumantrayate  ize pinvasveti vfzwyE tadAha yadAheze
pinvasvetyUrje pinvasveti yo vfzwAdUrgraso jAyate tasmE tadAha brahmaRe pinvasveti
tadbrahmaRa Aha kzatrAya pinvasveti tatkzatrAyAha dyAvApfTivIByAM pinvasveti
tadAByAM dyAvApfTivIByAmAha yayoridaM sarvamaDi


14.2.2.[28]

sa yadUrDvaH pinvate  tadyajamAnAya pinvate yatprANtaddeveByo yaddakziRA
tatpitfByo yatpratyaNtatpaSuByo yadudaNtatprajAyA anaparAdDaM nveva
yajamAnasyorDvo hyeva pinvatyATa yAM diSaM pinvate tAM pinvate yadA SAmyanti
vipruzaH

14.2.2.[29]

aTa prANivodaNNutkrAmati DarmAsi suDarmetyeza vE Darmo ya eza tapatyeza
hIdaM sarvaM DArayatyetenedaM sarvaM Dftameza u
pravargyastadetamevEtatprIRAti tasmAdAha DarmAsi suDarmeti


14.2.2.[30]

aTa Kare sAdayati  amenyasme nfmRAni DArayetyakruDyanno  DanAni
DArayetyevEtadAha brahma DAraya kzatraM DAraya viSaM DArayetyetatsarvaM
DArayetyevEtadAha


14.2.2.[31]

aTa SAkalErjuhoti  prARA vE SAkalAH prARAnevAsminnetaddaDAti


14.2.2.[32]

svAhA pUzRe Sarasa iti  ayaM vE pUzA yo'yaM pavata eza hIdaM sarvaM puzyatyeza
u prARaH prARamevAsminnetaddaDAti tasmAdAha svAhA pUzRe Sarasa ityavaraM
svAhAkAraM karoti parAM devatAmasAveva banDurhutvA maDyame pariDAupaSrayati


14.2.2.[33]

svAhA grAvaBya iti  prARA vE grAvARaH prARAnevAsminnetaddaDAti hutvA maDyame
pariDAupaSrayati


14.2.2.[34]

svAhA pratiraveBya iti  prARA vE pratiravAH prARAnhIdaM sarvaM pratiratam
prARAnevAsminnetaddaDAti hutvA maDyame pariDAupaSrayati


14.2.2.[35]

svAhA pitfBya UrDvabarhirByo GarmapAvaBya iti  ahutvEvodaNNIkzamARo
dakziRArDe barhiza upagUhati yajYasya SIrzac>innasya [raso vyakzaratsa]
pitF!nagacattrayA vE pitarastAnevEtatprIRAtyaTa yanna prekzate sakfdu hyeva
parAYcaH pitaraH


14.2.2.[36]

svAhA dyAvApfTivIByAmiti  prARodAnO vE
dyAvApfTivIprARodAnAvevAsminnetaddaDAti hutvA maDyame parid>AupaSrayati


14.2.2.[37]

svAhA viSveByo deveBya iti  prARA vE viSve devAH prARAnevAsminnetaddaDAti
hutvA
maDyame pariDAupaSrayati


14.2.2.[38]

svAhA rudrAya rudrahUtaya iti  ahutvEva dakziRekzamARaH pratiprasTAtre prayacati
taM sa uttarataH SAlAyA udaYcaM nirasyatyezA hyetasya devasya
dikzvAyAmevEnametaddiSi prIRAtyaTa yanna prekzate nenmA rudro hinasaditi


14.2.2.[39]

saptEtA Ahutayo Bvanti  sapta vA ime SIrzanprARAstAnevAsminnetaddaDAti


14.2.2.[40]

aTa mahAvIrAdupayamanyAM pratyAnayati  svAhA saM jyotizA jyotiriti jyotirvA
itarasminpayo Bavati jyotiritarasyAM te hyetaduBe jyotizI saNgacete avaraM
svAhAkAraM karoti parAM devatAmasAveva banduH


14.2.2.[41]

aTa rOhiRO juhoti  ahaH ketunA juzatAM sujyotirjyotizA svAhetyasAveva banDU
rAtriH ketunA juzatAM sujyotirjyotizA svAhetyasAveva banDuH


14.2.2.[42]

aTa yajamAnAya GarmocizwaM prayacati  sa upahavamizwvA Bakzayati maDu
hutamindratame agnAviti maDu hutamindriyavattame'gnAvityevEtadAhASyAma te
deva Garma namaste astu mA mA hiMsIrityASizamevEtadASAste


14.2.2.[43]

aTa dakziRataH sikatA upakIrRA Bavanti  tanmArjayante ya eva mArjAlIye banDuH
so'trAnupraharati SAkalAnaTopasadA carantyetadu yajYasya SiraH saMskftaM
yaTAyaTEnaM tadaSvinO pratyaDattAm


14.2.2.[44]

taM na praTamayajYe pravfYjyAt  enasyaM hi tadaTo nenma indraH SiraScinadaditi
dvitIye vEva tftIye vApaSIrzRA hyevAgre yajYena devA arcantaH
SrAmyantaScerustasmAddvitIye vEva tftIye vATo tapto vA eza SuSucAno Bavati


14.2.2.[45]

taM yatpraTamaya]Ye pravfYjyAt  ezo'sya taptaH SuSucAnaH prajAM ca paSUMSca
pradahedaTo AyuH pramAyuko yajamAnaH syAttasmAddvitIye vEva tftIye vA

14.2.2.[46]

taM na sarvasmA iva pravfYjyAt  sarvaM vE pravargyo netsarvasmA iva sarvaM
karavARIti yo nveva jYatastasmE pravfYjyAdyo vAsya priyaH syAdyo
vAnUcAno'nUktenEnaM prApnuyAt


14.2.2.[47]

sahasre pravfYjyAt  sarvaM vE sahasraM sarvameza sarvavedase pravfYjyAtsarvaM vE
sarvavedasaM sarvameza viSvajiti sarvapfzTe pravfYjyAtsarvaM vE
viSvajitsarvapfzWaH sarvameza vAjapeye rAjasUye pravfYjyAtsarvaM hi tatsattre
pravfYjyAtsarvaM vE sattraM sarvameza etAnyasya pravarjanAnyato nAnyatra


14.2.2.[48]

tadAhuH  yadapaSirA apravargyo'Ta kenAsyAgnihotraM
SIrzaRvadBavatItyAhavanIyeneti brUyAtkaTaM darSapUrRamAsAvityAjyena ca
puroqASena ceti brUyAtkaTaM cAturmAsyAnIti payasyayeti brUyAtkaTaM paSubanDa
iti paSunA ca puroqASena ceti brUyAtkaTaM sOmyo'Dvara iti havirDAneneti brUyAt


14.2.2.[49]

aTo AhuH  yajYasya SIrzacinnasya Sira etaddevAH pratyadaDuryadAtiTyaM na ha vA
asyApaSIrzRA kena cana yajYenezwaM Bavati ya evametadveda


14.2.2.[50]

tadAhuH  yatpraRItAH praRayanti yajYe'Ta kasmAdatra na praRayatIti Siro vA
etadyajYAsya yatpraRItAH SiraH pravargyo necirasA Siro'ByArohayARIti


14.2.2.[51]

tadAhuH  yatprayAjAnuyAjA anyatra BavantyaTa kasmAdatra na BavantIti prARA vE
prayAjAnuyAjAH prARA avakASAH prARAH SAkala  netprAREH prARAnaByArohayARIti



14.2.2.[52]

tadAhuH  yadAjyaBAgAvanyatra juhvatyaTa kasmAdatra na juhotIti cakzuzI vA ete
yajYasya yadAjyaBAgO cakzuzI rOhiRO neccakzuzA cakzuraByArohayARIti


14.2.2.[53]

tadAhuH  yadvAnaspatyErdeveByo juhvatyaTa kasmAdetaM mMmayenEva juhotIti
yajYasya SIrzacinnasya raso vyakzaratsa ime dyAvApfTivI agacadyanmfdiyaM
tadyadApo'sO tanmfdaScApAM ca mahAvIrAH kftA Bavanti tenEvEnametadrasena
samarDayati kftsnaM karoti

14.2.2.[54]

sa yadvAnaspatyaH syAt  pradahyeta yadDiraRmayaH syAtpralIyeta yallohamayaH
syAtprasicyeta yadayasmayaH syAtpradahetparISAsAvaTEza evEtasmAatizWata
tasmAdetaM mfnmayenEva juhoti


14.2.2.[55]

aTEtadvE AyuretajjyotiH praviSati ya etamanu vA brUte Bakz .yati vA tasya
vratacaryA yA sfs.t .O


14.3.1.[1]

sa vE tftIye'han  zazWe vA dvAdaSe vA pravargyopasadO samasya
pravargyamutsAdayatyutsannamiva hIdaM SirastadyadetamaBito Bavati tatsarvaM
samAdAyAgreRa SAlAmantarvedyupasamAyanti


14.3.1.[2]

aTAgnIDraH  AhavanIye trIYcAlAkAnupakalpayate tezAmekamujjvalayya
muKadaGne DArayamARo juhoti yajYasya SIrzacinnasya
SugudakrAmatsemAMlokAnAviSattayEvEnametacucA samarDayati kftsnaM karoti


14.3.1.[3]

aTa yanmuKadaGne  uparIva vE tadyanmuKadaGnamuparIva tadyadasO
lokastadyAmuM lokaM SugAviSattayEvEnametacucA samarDayati kftsnaM karoti


14.3.1.[4]

yA te Garma divyA Sugiti  yEva divyA SugyA gAyatryAMhavirDAna iti yEva gAyatryAM
havirDAne sA ta ApyAyatAM nizwyAyatAM tasyE te svAheti nAtra tirohitamivAsti


14.3.1.[5]

aTa dvitIyamujjvalayya  nABidaGne DArayamARo juhoti maDyamiva vE
tadyannABidaGnaM maDyamivAntarikzalokastadyAntarikzalokaM
SugAviSattayEvEnametacucA samarDayati kftsnaM karoti


14.3.1.[6]

yAte GarmAntarikze Sugiti  yEvAntarikze SugyA trizwuByAgnIDra iti yEva
trizwuByAgnIDre sA ta ApyAyatAM nizwyAyatAM tasyE te svAheti nAtra tirohitamivAsti


14.3.1.[7]

aTa tftIyamaByADAya  tasminnAsIno juhotyaDEva vE tadyadAsIno'DEva
tadyadayaM lokastadyemaM lokaM SugAviSattayEvEnametacucA samarDayati kftsnaM
karoti


14.3.1.[8]

yA te Garma pfTivyAM Sugiti  yEva pfTivyAM SugyA jagatyAM sadasyeti yEva
jagatyAM sadasyA sA taApyAyatAM nizwyAyatAM tasyE te svAheti nAtra tirohitamivAsti


14.3.1.[9]

aTopanizkrAmati  kzatrasya tvA paraspAyetyetadvE dEvaM kzatraM ya eza
tapatyasya tvA mAnuzasya kzatrasya paraspatvAyetyevEtadAha brahmaRastanvam
pAhIti brahmaRa AtmAnaM gopAyetyevEtadAha viSastvA DarmaRA vayamiti yajYo vE
viqyajYasya tvArizwyA ityevEtadAmAnukrAmAma suvitAya navyasa iti yajYasya
tvArizwyA ahvalAyA ityevEtadAha


14.3.1.[10]

aTAha sAma gAyeti  sAma brUhIti vA gAyeti tveva brUyAdgAyanti hi sAma tadyatsAma
gAyati nedimAnbahirDA yajYAcarIrAnnAzwrA rakzAMsi hinasanniti sAma hi nAzwrARAM
rakzasAmapahantA


14.3.1.[11]

AgneyyAM gAyati  agnirhi rakzasAmapahantAticandasi gAyatyezA vE sarvARi candAMsi
yadavticandAstasmAdaticandasi gAyati


14.3.1.[12]

sa gAyati  agnizwapati pratidahatyahAvo'hAva iti tannAzwrA vE
tadrakzAMsyato'pahanti


14.3.1.[13]

ta udaYco nizkrAmanti  jag>anena cAtvAlamagreRAgnIDramezA hi yajYasya dvAH sa
yasyAM tato diSyApo Bavanti tadyanti


14.3.1.[14]

taM vE parizyanda utsAdayet  tapto vA eza SuSucAno Bavati taM
yadasyAmutsAdayedimAmasya SugfcedyadapsUtsAdayedapo'sya SugfcedaTa
yatparizyanda utsAdayati taTo ha nEvApo hinasti nemAM yadahApsu na prAsyati
tenApo na hinastyaTa yatsamantamApaH pariyanti SAntirvA Apasteno imAM na hinasti
tasmAtparizyanda utsAdayet


14.3.1.[15]
uttaravedO tvevotsAdayet  yajYo vA uttaravediH SiraH pravargyo yajYa evataciraH
pratidaDAti


14.3.1.[16]

uttaranAByA saMspfzwam  praTamaM pravargyamutsAdayati vAgvA uttaranABiH
SiraH pravargyaH SIrzaMstadvAcaM daDAti


14.3.1.[17]

catuHsraktiriti  eza vE catuHsraktirya eza tapati diSo hyetasya sraktayastasmAdAha
catuHsraktiriti


14.3.1.[18]

nABirftasya sapraTA iti  satyaM vA ftaM satyasya nABiH sapraTA ityevEtadAha sa no
viSvAyuH sapraTA iti sa naH sarvAyuH sapraTA ityevEtadAha


14.3.1.[19]

apa dvezo apa hvara iti  nAtra tirohitamivAstyanyavratasya saScimetyanyadvA etasya
vratamanyanmanuzyARAM tasmAdAhAnyavratasya saScimetyevamitarO prAYcO
tattrivfttrivfdDIdaM SiraH


14.3.1.[20]

purastAdupaSayAM mfdam  mAMsamevAsminnetaddaDAti tadaBitaH parISAsO bAhU
evAsminnetaddaDAtyaBitaH pare rOhiRahavanyO srucO
hastAvevAsminnetaddaDAti


14.3.1.[21]

uttarato'Brim  tadDi tasyA AyatanaM dakziRataH samrAqAsandIM tadDi tasyA
AyatanamuttarataH kfzRAjinaM tadDi tasyAyatanaM sarvato DavitrARi prARA vE
DavitrARi prARAnevAsminnetaddad>Ati trIRi Bavanti trayo vE prARAH prRa udAno
vyAnastAnevAsminnetaddaDAti


14.3.1.[22]

aTEtadrajjusandAnam  upayamanyAmADAya
paScAtprAcImAsAdayatyudaramevAsminnetaddaDAti tadaBitaH pinvane
ARqAvevAsminnetaddaDAtyARqAByAM hi vfzA pinvate paScAtsTURAmayUKamUrU
evAsminnetaddaDAti paScAdrOhiRakapAle jAnunI evAsminnetaddaDAti te
yadekakapAle Bavata ekakapAle iva hIme jAnunI paScAdDfzwI
pAdAvevAsminnetaddaDAti pAdAByAM hi DfzwaM praharatyuttarataH KarO
pracaraRIyO tadDi tayorAyatanaM dakziRato mArjAlIyaM tadDi tasyAyatanam


14.3.1.[23]

aTAsminpaya Anayati  GarmEtatte purIzamityannaM vE
purIzamannamevAsminnetaddaDAti tena varDasva cA ca pyAyasveti nAtra
tirohitamivAsti varDizImahi ca vayamA ca pyAsizImahItyASizamevEtadASAste


14.3.1.[24]

sa vE na sarvamivAnayet  nedyajamAnAtparAgannamasadityarDaM vA BUyo vA
parizinazwi tasminnaparAhRe yajamAnAya vratamaByutsicya prayacati tadyajamAna
evEtadannAdyaM daDAti taTo ha yajamAnAnna parAgannaM Bavati


14.3.1.[25]

aTEnamadBiH pariziYcati  SAntirvA ApaH SamayatyevEnametatsarvataH pariziYcati
sarvata evEnametacamayati trizkftvaH pariziYcati trivfdDi yajYaH


14.3.1.[26]

aTAha vArzAharaM sAma gAyati  eza vE vfzA harirya eza tapatyeza u
pravargyastadetamevEtatprIRAti tasmAdAha vArzAharaM sAma gAyati


14.3.1.[27]

aTa cAtvAle mArjayante  sumitriyA na Apa ozaDayaH santvityaYjalinApa upAcati vajro
vA Apo vajreREvEtanmitraDeyaM kurute durmitriyAstasmE santu yo'smAndvezwi yaM
ca vayaM dvizma iti yAmasya diSaM dvezyaH syAttAM diSaM parAsiYcettenEva tam
parABAvayati


14.3.1.[28]

aTa prANivodaNNutkrAmati  udvayaM tamasasparIti pApmA vE tamaH pApmAnameva
tamo'pahate svaH paSyanta uttaramityayaM vE loko'dBya uttaro'sminneva loke
pratitizWati devaM devatrA sUryamaganma jyotiruttamamiti svargo vE lokaH sUryo
jyotiruttamaM svarga eva loke'ntataH pratitizWatyanapekzametyAhavanIye
samiDamaByAdaDAti samidasi tejo'si tejo mayi DehItyASizamevEtadASAste


14.3.1.[29]

aTa prasute daDiGarmeRa caranti  yajYo vE somaH SiraH pravargyo yajYa
evEtaciraH pratidaDAti mADyandine savana etadvA indrasya nizkevalyaM savanaM
yanmADyandinaM savanaM sva evEnametadBAge prIRAti stute mADyandine
pavamAne prARo vE mADyandinaH pavamAnaH
prARamevAsminnetaddaDAtyagnihotrahavaRyA muKaM vA etadyajYAnAM
yadagnihotraM SIrzaMstanmuKaM daDAti


14.3.1.[30]

sa AnIyamAna Aha  hotarvadasva yatte vAdyamiti vadate hyatra
hotATopottizWannAha SrAtaM haviriti SrAtaM hi BavatyatikramyASrAvyAha
daDiGarmasya yajeti vazawkfte juhotyanuvazawkfta Aharati BakzaM taM
yajamAnAya prayacati


14.3.1.[31]

sa upahavamizwvA Bakzayati  mayi tyadindriyaM bfhadityetadvA indriyaM bfhadya
eza tapati mayi dakzo mayi kraturiti kratUdakzAvevAtmanDatte
GarmastriSugvirAjatIti Garmo hyeza triSugvirAjati virAjA jyotizA saheti virAjA hyeza
jyotizA saha brahmaRA tejasA saheti brahmaRA hyeza tejasA saha payaso reta
ABftamiti payaso hyetadreta ABftaM tasya dohamaSImahyuttarAmuttarAM
samAmityASizamevEtadASAste'Ta cAtvAle mArjayante'sAveva banDuH


14.3.1.[32]

aTAto dakziRAnAm  suvarRaM hiraRyaM SatamAnaM brahmaRe dadAtyAsIno vE brahmA
yaSaH SayAnaM hiraRyaM tasmAtsuvarRaM hiraRyaM SatamAnaM brahmaRe dadAti


14.3.1.[33]

aTa yEzA GarmaduGA  tAmaDvaryave dadAti taptEva vE
GarmastaptamivADvaryurnizkrAmati tasmAttAmaDvarya ve dadAti


14.3.1.[34]

aTa yEzA yajamAnasya vrataduGA  tAM hotre dadAti yajYo vE hotA yajYo
yajamAnastasmAttAM hotre dadAti


14.3.1.[35]

aTa yEzA patnyE vrataduGA  tAmudgAtfByo dadAti patnIkarmeva vA ete'tra
kurvanti yadudgAtArastasmAttAmudgAtfByo dadAti


14.3.1.[36]

aTEtadvE AyuretajjyotiH praviSati ya etamanu vA brUte Bakzayati vA tasya
vratacaryA yA sfzwO


14.3.2.[1]

sarvezAM vA eza BUtAnAm  sarvezAM devAnAmAtmA yadyajYastasya samfdDimanu
yajamAnaH prajayA paSuBirfDyate vi vA eza prajayA paSuBirfDyate yasya Garmo
vidIryate tatra prAyaScittiH


14.3.2.[2]
pUrRAhutiM juhoti  sarvaM vE pUrRaM sarveREvEtadBizajyati yatkiM ca vivfQaM
yajYasya


14.3.2.[3]

svAhA prAReByaH sADipatikeBya iti  mano vE prARAnAmaDipatirmanasi hi sarve
prARAH pratizWitAstanmanasEvEtadBizajyati yatkiM ca vivfQaM yajYasya


14.3.2.[4]

pfTivyE svAheti  pfTivI vE sarvezAM devAnAmAyatanaM
tatsarvABirevEtaddevatABirBizajyati yatkiM ca vivfQaM yajYasya


14.3.2.[5]

agnaye svAheti  agnirvE sarvezAM devAnAmAtmA
tatsarvABirevEtaddevatABirBizajyati yatkiM ca vivfq>aM yajYasya


14.3.2.[6]

antarikzAya svAheti  antarikzaM vE sarvezAM devAnAmAyatanaM tatsarvA>


14.3.2.[7]

vAyave svAheti  vAyurvE sarvezAM devAnAmAtmA tatsarvA>


14.3.2.[8]

dive svAheti  dyOrvE sarvezAM devAnAmAyatanaM tatsarvA>


14.3.2.[9]

sUryAya svAheti  sUryo vE sarvezAM devAnAmAtmA tatsarvA>


14.3.2.[10]

digByaH svAheti  diSo vE sarvezAM devAnAmAyatanaM tatsarvA>


14.3.2.[11]

candrAya svAheti  candro vE sarvezAM devAnAmAtmA tatsarvA>


14.3.2.[12]

nakzatreByaH svAheti  nakzatrARi vE sarvezAM devAnAmAyatanaM tatsarvA>

14.3.2.[13]

adByaH svAheti  Apo vE sarvezAM devAnAmAyatanaM tatsarvA>


14.3.2.[14]

varuRAya svAheti  varuRo vE sarvezAM devAnAmAtmA tatsarvA>


14.3.2.[15]

nAByE svAhA pUtAya svAheti  aniruktamanirukto vE prajApatiH
prajApatiryajYastatprajApatimevEtadyajYaM Bizajyati


14.3.2.[16]

trayodaSEtA Ahutayo Bavanti  trayodaSa vE mAsAH samvatsarasya samvatsaraH
prajApatiH prajApatiryajYastatprajApatimevEtadyajYaM Bizajyati


14.3.2.[17]

vAce svAheti  muKamevAsminnetaddaDAti prARAya svAhA prARAya svAheti nAsike
evAsminnetaddaDAti cakzuze svAhA cakzuze svAhetyakziRI evAsminnetaddaDAti
SrotrAya svAhA SrotrAya svAheti karRAvevAsminnetaddaDAti


14.3.2.[18]

saptEtA Ahutayo Bavanti  sapta vA ime SIrzanprARAstAnevAsminnetaddaDAti
pUrRAhutimuttamAM juhoti sarvaM vE pUrRaM sarveREvEtadBizajyati yatkiM ca
vivfQaM yajYasya


14.3.2.[19]

manasaH kAmamAkUtimiti  manasA vA idaM sarvamAptaM tanmanasEvEtadBizajyati
yatkiM ca vivfQaM yajYasya


14.3.2.[20]

vAcaH satyamaSIyeti  vAcA vA idaM sarvamAptaM tadvAcEvEtadBizajyati yatkiM ca
vivfQaM yajYasya paSUnAM rUpamannasya raso yaSaH SrIH SrayatAM mayi
svAhetyASizamevEtadASAste


14.3.2.[21]

aTa taM copaSayAM ca pizwvA  mArtsnayA mfdA saMsfjyAvftA karotyAvftA
pacatyutsAdanArTamaTa ya upaSayayordfQaH syAttena pracaret

14.3.2.[22]

saMvatsaro vE pravargyaH  sarvaM vE saMvatsaraH sarvaM pravargyaH sa
yatpravfktastadvasanto yadrucitastadgrIzmo yatpinvitastadvarzA yadA vE varzAh
pinvante'TEnAH sarve devAH sarvARi BUtAnyupajIvanti pinvante ha vAasmE varzA ya
evametadveda


14.3.2.[23]

ime vE lokAH pravargyaH  sarvaM vA ime lokAH sarvaM pravargyaH sa
yatpravfktastadayaM loko yadrucitastadantarikzaloko yatpinvitastadasO loko yadA vA
asO lokaH pinvate'TEnaM sarve devAH sarvARi BUtAnyupajIvanti pinvate ha vA asm
asO loko ya evametadveda


14.3.2.[24]

etA vE devatAH pravargyaH  agnirvAyurAdityaH sarvaM vA etA devatA sarvam
pravargyaH sa yatpravfktastadagniryadrucitastadvAyuryatpinvitastadasAvAdityo yadA vA
asAvAdityaHpinvate'TEnaM sarve devAH sarvARi BUtAnyupajIvanti pinvate ha vA asmA
asAvAdityo ya evametadveda


14.3.2.[25]

yajamAno vE pravargyaH  tasyAtmA prajA paSavaH sarvaM vE yajamAnaH sarvam
pravargyaH sa yatpravfktastadAtmA yadrucitastatprajA yatpinvitastatpaSavo yadA vE
paSavaH pinvate'TEnAntsarve devAH sarvARi BUtAnyupajIvanti pinvante ha vA asmE
paSavo ya evametadveda


14.3.2.[26]

agnihotraM vE pravargyaH  sarvaM vAagnihotraM sarvaM pravargyaH sa yadaDiSritaM
tatpravfkto yadunnItaM tadrucito yadDutaM tatpinvito yadA vAagnihotram
pinvate'TEnatsarve devAH sarvARi BUtAnyupajIvanti pinvate ha vA asmA agnihotraM
ya evametadveda


14.3.2.[27]

darSapUrRamAsO vE pravargyaH  sarvaM vE darSapUrRamAsO sarvaM pravargyaH sa
yadaDiSritaM tatpravfkto yadAsannaM tadrucito yadDutaM tatpinvito yadA vE
darSapUrRamAsO pinvete aTEnO sarve devAH sarvARi BUtAnyupajIvanti pinvete ha
vA asmE darSapUrRamAsO ya evametadveda


14.3.2.[28]

cAturmAsyAni vE pravargyaH  sarvaM vE cAturmAsyAni sarvaM pravargyaH sa
yadaDiSritaM tatpravfkto yadAsannaM tadru









=====================================



date fri, 26 jul1ff6 154322 0600 (csTfrom "v. p. lehmann"
<lehmannutkzvms.cc.utekzas.edu>subject sb14 o
jgardnerblue.veeg.uiovEdumimeversion 1.0 tatusrokzstatus


cito yadDutaM tatpinvito yadA vE cAturmAsyAni pinvante'TEnAni sarve devAH sarvARi
BUtAnyupajIvanti pinvante ha vA asmE cAturmAsyAni ya evametadveda


14.3.2.[29]

paSubanDo vE pravargyaH  sarvaM vE paSubanDaH sarvaM pravargyaH sa
yadaDiSritastatpravfkto yadAsannastadrucito yadDutastatpinvito yadA vE
paSubanDaH pinvate'TEnaM sarve devAH sarvARi BUtAnyupajIvanti pinvate ha vA
asmE paSubanDo ya evametadveda


14.3.2.[30]

somo vE pravargyaH  sarvaM vE somaH sarvaM pravargyaH sa
yadaBizutastatpravfkto yadunnItastadrucito yadDutastatpinvito yadA vE somaH
pinvate'TEnaM sarve devAH sarvARi BUtAnyupayuYjanti pinvate ha vA asmE somo ya
evametadveda na ha vA asyApravargyeRa kena cana yajYenezwaM Bavati ya
evametadveda


14.3.2.[31]

aTEtadvE  AyuretajjyotiH praviSati ya etamanu vA brUte Bakzayati vA tasya
vratacaryA yA sfzwO


14.4.1.1

dvayA ha prAjApatyAH  devAScAsurASca tataH kAnIyasA eva devA jyAyasA asurAstaezu
lokezvasparDanta


14.4.1.2

te ha devA UcuH  hantAsurAnyajYa udgITenAtyayAmeti



14.4.1.3
te ha vAcamUcuH  tvaM na udgAyeti taTeti teByo vAgudagAyadyo vAci BogastaM
deveBya AgAyadyatkalyARaM vadati tadAtmane te'viduranena vE na
udgAtrAtyezyantIti tamaBidrutya pApmanAviDyantsa yaH sa pApmA
yadevedamapratirUpaM vadati sa eva sa pApmA


14.4.1.4

aTa ha prARamUcuH  tvaM na udgAyeti taTeti teByaH prARa udagAyadyaH prARe
BogastaM deveBya AgAyadyatkalyARaM jiGrati tadAtmane te'viduranena vE na
udgAtrAtyezyantIti tamaBidrutya pApmanAviDyantsa yaH sa pApmA
yadevedamapratirUpaM jiGrati sa eva sa pApmA


14.4.1.5

aTa ha cakzurUcuH  tvaM na udgAyeti taTeti teByaScakzurudagAyadyaScakzuzi
BogastaM deveBya AgAyadyatkalyARaM paSyati tadAtmane te'viduranena vE na
udgAtrAtyezyantIti tamaBidrutya pApmanAviDyantsa yaH sa pApmA
yadevedamapratirUpaM paSyati sa eva sa pApmA


14.4.1.6

aTa ha SrotramUcuH  tvaM na udgAyeti taTeti teByaH SrotramudagAyadyaH Srotre
BogastaM deveBya AgAyadyatkalyARaM SfRoti tadAtmane te'viduranena vE na
udgAtrAtyezyantIti tamaBidrutya pApmanAviDyantsa yaH sa pApmA
yadevedamapratirUpaM SfRoti sa eva sa pApmA


14.4.1.7

aTa ha mana UcuH  tvaM na udgAyeti taTeti teByo mana udagAyadyo manasi
BogastaM deveBya AgAyadyatkalyARaM saNkalpayati tadAtmane te'viduranena vE na
udgAtrAtyezyantIti tamaBidrutya pApmanAviDyantsa yaH sa pApmA
yadevedamapratirUpaM saNkalpayati sa eva sa pApmEvamu KalvetA devatAH
pApmaBirupAsfjannevamenAH pApmanAviDyan


14.4.1.8

aTa hemamAsanyaM prARamUcuH  tvaM na udgAyeti taTeti teBya eza prARa
udagAyatte'viduranena vE na udgAtrAtyezyantIti tamaBidrutya pApmanAvivyatsantsa
yaTASmAnamftvA lozwo viDvaMsetEvaM hEva viDvaMsamAnA vizvaYco vineSustato
devA aBavanparAsurA BavatyAtmanA parAsya dvizanBrAtfvyo Bavati ya evaM veda


14.4.1.9

te hocuH  kva nu so'BUdyo na itTamasaktetyayamAsye'ntariti so'yAsya
ANgiraso'NgAnAM hi rasaH


14.4.1.10

sA vA ezA devatA dUH  nAma dUraM hyasyA mftyurdUraM ha vA asmAnmftyurBavati ya
evaM veda


14.4.1.11

sA vA ezA devatA  etAsAM devatAnAM pApmAnaM mftyumapahatya yatrAsAM
diSAmantastadgamayAM cakAra tadAsAM pApmano vinyadaDAttasmAnna
janamiyAnnAntamiyAnnetpApmAnaM mftyumanvavAyAnIti


14.4.1.12

sA vA ezA devatA  etAsAM devatAnAM pApmAnaM mftyumapahatyATEnA
mftyumatyavahat


14.4.1.13

sa vE vAcameva praTamAmatyavahat  sA yadA mftyumatyamucyata
so'gniraBavatso'yamagniH pareRa mftyumatikrAnto dIpyate


14.4.1.14

aTa prARamatyavahat  sa yadA mftyumatyamucyata sa vAyuraBavatso'yaM vAyuH
pareRa mftyumatikrAntaH pavate


14.4.1.15

aTa cakzuratyavahat  tadyadA mftyumatyamucyata sa Adityo'Bavatso'sAvAdityaH
pareRa mftyumatikrAntastapati


14.4.1.16

aTa Srotramatyavahat  tadyadA mftyumatyamucyata tA diSo'BavaMstA imA diSaH
pareRa mftyumatikrAntAH


14.4.1.17

aTa mano'tyavahat  tadyadA mftyumatyamucyata sa candramA aBavatso'sO candraH
pareRa mftyumatikrAnto BAtyevaM ha vA enamezA devatA mftyumativahati ya evam
veda


14.4.1.18

aTAtmane'nnAdyamAgAyat  yadDi kiM cAnnamadyate'nenEva tadadyata iha
pratitizWati


14.4.1.19
te devA abruvan  etAvadvA idaM sarvaM yadannaM tadAtmana AgAsIranu no'sminnanna
ABajasveti te vE mABisamviSateti taTeti taM samantaM pariRyaviSanta
tasmAdyadanenAnnamatti tenEtAstfpyantyevaM ha vA enaM svA aBisamviSanti BartA
svAnAM SrezWaH puraetA BavatyannAdo'Dipatirya evaM veda


14.4.1.20

ya u hEvamvidam  svezu pratipratirbuBUzati na hEvAlaM BAryeByo BavatyaTa
ya evEtamanu Bavati yo vEtamanu BAryAnbuBUrzati sa hEvAlaM BAryeByo
Bavati


14.4.1.21

so'yAsya ANiraso  aNgAnAM hi rasaH prARo vA aNgAnAM rasaH prARo hi vA aNgAnAM
rasastasmAdyasmAtkasmAccANgAtprARa utkrAmati tadeva tacuzyatyeza hi vA aNgAnAM
rasaH


14.4.1.22

eza u eva bfhaspatiH  vAgvE bfhatI tasyA eza patistasmAdu bfhaspatiH


14.4.1.23

eza u eva brahmaRaspatiH  vAgvE brahma tasyA eza patistasmAdu ha brahmaRaspatiH


14.4.1.24

eza u eva sAma  vAgvE sAmEza sA cAmaSceti tatsAmnaH sAmatvaM yadveva samaH
pluziRA samo maSakena samo nAgena sama eBistriBirlokEH samo'nena sarveRa
tasmAdveva sAmASnute sAmnaH sAyujyaM salokatAM ya evametatsAma veda


14.4.1.25

eza u vA udgITaH  prARo vA utprARena hIdaM sarvamuttabDaM vAgeva gITocca
gITA ceti sa udgITaH


14.4.1.26

tadDApi brahmadattaScEkitAneyo  rAjAnaM BakzayannuvAcAyaM tyasya rAjA
mUrDAnaM vipAtayatAdyadito'yAsya ANgiraso'nyenodagAyaditi vAcA ca hyeva sa
prARena codagAyaditi


14.4.1.27

tasya hEtasya sAmno yaH svaM veda  Bavati hAsya svaM tasya vE svara eva svaM
tasmAdArtvijyaM karizyanvAci svaramiceta tayA vAcA svarasampannayArtvijyaM
kuryAttasmAdyajYe svaravantaM didfkzanta evATo yasya svaM Bavati Bavati hAsya
svaM ya evametatsAmanaH svaM veda


14.4.1.28

tasya hEtasya sAmno yaH suvarRaM veda  Bavati hAsya suvarRaM tasya vE svara eva
suvarRaM Bavati hAsya suvarRaM ya evametatsAmnaH suvarRaM veda


14.4.1.29

tasya hEtasya  sAmno yaH pratizWAM veda prati ha tizWati tasya vE vAgeva
pratizWA vAci hi Kalveza etatprARaH pratizWito gIyate'nna ityu hEka AhuH


14.4.1.30

aTAtaH pavamAnAnAmevAByArohaH  sa vE Kalu prastotA sAma prastOti sa yatra
prastyuAttadetAni japedasato mA sadgamaya tamaso mA jyotirgamaya mftyormAmftaM
gamayeti


14.4.1.31

sa yadAhAsato mA sadgamayeti  mftyurvA asatsadamftaM mftyormAmftaM
gamayAmftaM mA kurvityevEtadAha


14.4.1.32

tamaso mA jyotirgamayeti  mftyurvE tamo jyotiramftaM mftyormAmftaM
gamayAmftaM mA kurvityevEtadAha mftyormAmftaM gamayeti nAtra tirohitamivAsti


14.4.1.33

aTa yAnItarARi stotrARi  tezvAtmane'nnAdyamAgAyettasmAdu tezu varaM vfRIta yam
kAmaM kAmayeta taM sa eza evamvidudgAtAtmane vA yajamAnAya vA yaM kAmaM
kAmayate tamAgAyati tadDEtallokajideva na hEvAlokyatAyA ASAsti ya evametatsAma
veda


14.4.2.[1]

AtmEvedamagra AsIt  puruzaviDaH so'nuvIkzya
nAnyadAtmano'paSyatso'hamasmItyagrevyAharattato'haMnAmABavattasmAdapyetarhyA
mantrito'hamayamityevAgra uktvATAnyannAma prabrUte yadasya Bavati


14.4.2.[2]

sa yatpUrvo'smAt  sarvasmAtsarvAnpApmana OzattasmAtpuruza ozati ha vE sa taM
yo'smAtpUrvo buBUzati ya evaM veda


14.4.2.[3]

so'biBet  tasmAdekAkI biBeti sa hAyamIkzAM cakre yanmadanyannAsti kasmAnnu
biBemIti tata evAsya BayaM vIyAya kasmAdDyaBezyaddvitIyadvE Bayam
Bavati


14.4.2.[4]

sa vE nEva reme  tasmAdekAkI na ramate sa dvitIyamEcatsa hEtAvAnAsa yaTA
strIpumAMsO samparizvaktO


14.4.2.[5]

sa imamevAtmAnaM dveDApAtayat  tataH patiSca patnI cABavatAM
tasmAdidamarDavfgalamiva sva iti ha smAha yAjYavalkyastasmAdayamAkASa striyA
pUryata eva tAM samaBavattato manuzyA ajAyanta


14.4.2.[6]

so heyamIkzAM cakre  kaTaM nu mAtmana eva janayitvA samBavati hanta
tiro'sAnIti


14.4.2.[7]

sA gOraBavat  vfzaBa itarastAM samevABavattato gAvo'jAyanta


14.4.2.[8]

vaqavetarABavat  aSvavfza itaro gardaBItarA gardaBa itarastAM samevABavattata
ekaSaPamajAyata


14.4.2.[9]

ajetarABavat  vasta itaro'viritaro meza itarastAM
samevABvattato'jAvayo'jAyantEvameva yadidaM kiM ca miTunamA
pipIlikAByastatsarvamasfjata


14.4.2.[10]

so'vet  ahaM vAva sfzwirasmyahaM hIdaM sarvamasfkzIti tataH sfzwiraBavatsfzwyAM
hAsyEtasyAM Bavati ya evaM veda


14.4.2.[11]

aTetyaByamanTat  sa muKAcca yonerhastAByAM cAgnimasfjata
tasmAdetaduBayamalomakamantarato'lomakA hi yonirantarataH

14.4.2.[12]

tadyadidamAhuH  amuM yajAmuM yajetyekEkaM devametasyEva sA visfzwireza u
hyeva sarve devAH


14.4.2.[13]

aTa yatkiM cedamArdram  tadretaso'sfjata tadu soma etAvadvA idaM sarvamannaM
cEvAnnAdaSca soma evAnnamagnirannAdaH


14.4.2.[14]

sEzA brahmaRo'tisfzwiH  yacreyaso devAnasfjatATa yanmartyaH sannamftAnasfjata
tasmAdatisfzwiratisfzwyAM hAsyEtasyAM Bavati ya evaM veda


14.4.2.[15]

tadDedaM tarhyavyAkftamAsIt  tannAmarUpAByAmeva
vyAkriyatAsOnAmAyamidaMrUpa iti tadidamapyetarhi nAmarUpAByAmeva
vyAkriyate'sOnAmAyamidaMrUpa iti


14.4.2.[16]

sa eza iha pravizwaH  A naKAgreByo yaTA kzuraH kzuraDAne'vahitaH
syAdviSvamBaro vA viSvamBarakulAye taM na paSyantyakftsno hi saH


14.4.2.[17]

prARanneva prARo nAma Bavati  vadanvAkpaSyaMScakzuH SfRvaYcrotraM manvAno
manastAnyasyEtAni karmanAmAnyeva sa yo'ta ekEkamupAste na sa vedAkftsno
hyezo'ta ekEkena Bavati


14.4.2.[18]

AtmetyevopAsIta  atra hyete sarva ekaM Bavanti tadetatpadanIyamasya sarvasya
yadayamAtmAnena hyetatsarvaM veda yaTA ha vE padenAnuvindedevaM kIrtiM
SlokaM vindate ya evaM veda


14.4.2.[19]

tadetatpreyaH putrAt  preyo vittAtpreyo'nyasmAtsarvasmAdantarataraM yadayamAtmA sa
yo'nyamAtmanaH priyaM bruvARaM brUyAtpriyaM rotsyatItISvaro ha taTEva
syAdAtmAnameva priyamupAsIta sa ya AtmAnameva priyamupAste na hAsya priyam
pramAyukaM Bavati


14.4.2.[20]

tadAhuH  yadbrahmavidyayA sarvaM Bavizyanto manuzyA manyante kimu
tadbrahmAvedyasmAttatsarvamaBavaditi


14.4.2.[21]

brahma vA idamagra AsIt  tadAtmAnamevAvedahaM brahmAsmIti
tasmAttatsarvamaBavattadyoyo devAnAM pratyabuDyata sa eva
tadaBavattaTarzIRAM taTA manuzyARAm


14.4.2.[22]

tadDEtatpaSyannfzirvAmadevaH pratipede  ahaM manuraBavaM sUryaSceti
tadidamapyetarhi ya evaM vedAhaM brahmAsmIti sa idaM sarvaM Bavati tasya ha na
devAScanABUtyA ISata AtmA hyezAM sa BavatyaTa yo'nyAM
devatAmupAste'nyo'sAvanyo'hamasmIti na sa veda yaTA paSurevaM sa devAnAM yaTA
ha vE bahavaH paSavo manuzyaM BuYjyurevamekEkaH puruzo
devAnBunaktyekasminneva paSAvAdIyamAne'priyaM Bavati kimu bahuzu
tasmAdezAM tanna priyaM yadetanmanuzyA vidyuH


14.4.2.[23]

brahma vA idamagra AsIt  ekameva tadekaM sanna vyaBavattacreyo rUpamatyasfjata
kzatraM yAnyetAni devatrA kzatrARIndro varuRaH somo rudraH parjanyo yamo
mftyurISAna iti tasmAtkzatrAtparaM nAsti tasmAdbrAhmaRaH kzatriyamaDastAdupAste
rAjasUye kzatra eva tadyaSo daDAti sEzA kzatrasya yoniryadbrahma tasmAdyadyapi
rAjA paramatAM gacati brahmEvAntata upaniSrayati svAM yoniM ya u enaM hinasti svAM
sa yonimfcati sa pApIyAnBavati yaTA SreyAMsaM hiMsitvA


14.4.2.[24]

sa nEva vyaBavat  sa viSamasfjata yAnyetAni devajAtAni gaRaSa AKyAyante vasavo
rudrA AdityA viSve devA maruta iti


14.4.2.[25]

sa nEva vyaBavat  sa SOdraM varRamasfjata pUzaRamiyaM vE pUzeyaM hIdaM
sarvaM puzyati yadidaM kiM ca


14.4.2.[26]

sa nEva vyaBavat  tacreyo rUpamatyasfjata DarmaM tadetatkzatrasya kzatraM
yadDarmastasmAdDarmAtparaM nAstyaTo abalIyAnbalIyAMsmam!SaMsate DarmeRa
yaTA rAjYEvaM yo vE sa DarmaH satyaM vE tattasmAtsatyam
vadantamAhurDarmaM vadatIti DarmaM vA vadantaM satyam
vadatItyetadDyevEtaduBayaM Bavati


14.4.2.[27]

tadetadbrahma kzatraM viwSUdraH  tadagninEva devezu brahmABavadbrAhmaRo
manuzyezu kzatriyeRa kzatriyo vESyena vESyaH SUdreRa SUdrastasmAdagnAveva
devezu lokamicante brAhmaRe manuzyezvetAByAM hi rUpAByAM brahmABavat


14.4.2.[28]

aTa yo ha vA asmAllokAtsvaM lokamadfzwvA prEti  sa enamavidito na Bunakti yaTA
vedo vAnanUkto'nyadvA karmAkftaM yadi ha vA apyanevamvinmahatpuRyaM karma
karoti tadDAsyAntataH kzIyata evAtmAnameva lokamupAsIta sa ya AtmAnameva
lokamupAste na hAsya karma kzIyate'smAdDyevAtmano yadyatkAmayate tattatsfjate


14.4.2.[29]

aTo ayaM vA AtmA  sarvezAM BUtAnAM lokaH sa yajjuhoti yadyajate tena devAnAM
loko'Ta yadanubrUte tenarzIRAmaTa yatprajAmicate yatpitfByo nipfRAti tena
pitFRAmaTa yanmanuzyAnvAsayate yadeByo'SanaM dadAti tena manuzyARAmaTa
yatpaSuByastfRodakaM vindati tena paSUnAM yadasya gfhezu SvApadA vayAMsyA
pipIlikABya upajIvanti tena tezAM loko yaTA ha vE svAya lokAyArizwimicedevaM
hEvamvide sarvadA sarvARi BUtAnyarizwimicanti tadvA etadviditaM mImAMsitam


14.4.2.[30]

AtmEvedamagra AsIt  eka eva so'kAmayata jAyA me syAdaTa prajAyeyATa vittaM me
syAdaTa karma kurvIyetyetAnvAvE kAmo necaMScanAto BUyo
vindettasmAdapyetarhyekAkI kAmayate jAyA me syAdaTa prajAyeyATa vittaM me
syAdaTa karma kurvIyeti sa yAvadapyetezAmekEkaM na prApnotyakftsna eva
tAvanmanyate tasyo kftsnatA


14.4.2.[31]

mana evAsyAtmA  vAgjAyA prARaH prajA cakzurmAnuzaM vittaM cakzuzA hi
tadvindati SrotraM dEvaM SrotreRa hi tacfRotyAtmEvAsya karmAtmanA hi karma karoti
sa eza pANkto yajYaH pANktaH paSuH pANktaH puruzaH pANktamidaM kiM ca tadidaM
sarvamApnoti yadidaM kiM ca ya evaM veda


14.4.3.[1]

yatsaptAnnAni meDayA tapasAjanayatpitA  ekamasya sADAraRaM dve devAnaBAjayat
trIRyAtmane'kuruta paSuBya ekaM prAyacat  tasmintsarvaM pratizWitaM yacca
prARiti yacca na  kasmAttAni na kzIyante'dyamAnAni sarvadA  yo vE tAmakzitiM veda
so'nnamatti pratIkena  sa devAnapigacati sa UrjamupajIvatIti SlokAH


14.4.3.[2]

yatsaptAnnAni meDayA tapasAjanayatpiteti  meDayA hi tapasAjanayatpitEkamasya
sADAraRamitIdamevAsya tatsADAraRamannaM yadidamadyate sa ya etadupAste na sa
pApmano vyAvartate mizraM hyetat


14.4.3.[3]

dve devAnaBAjayaditi hutaM ca prahutaM ca tasmAddeveByo juhvati ca pra ca
juhvatyaTo AhurdarSapUrRamAsAviti tasmAnnezwiyAjukaH syAt


14.4.3.[4]

paSuBya ekaM prAyacaditi  tatpayaH payo hyevAgre manuzyASca paSavaScopajIvanti
tasmAtkumAraM jAtaM GftaM vEvAgre pratilehayanti stanaM vAnuDApyanti


14.4.3.[5]

aTa vatsaM jAtamAhuH  atfRAda iti tasmintsarvaM pratizWitaM yacca prARiti yacca neti
payasi hIdaM sarvaM pratizWitaM yacca prARiti yacca na


14.4.3.[6]

tadyadidamAhuH  samvatsaraM payasA juhvadapa punarmftyuM jayatIti na taTA
vidyAdyadahareva juhoti tadahaH punarmftyumApajayatyevaM vidvAntsarvaM hi
deveByo'nnAdyaM prayacati kasmAttAni na kzIyante'dyamAnAni sarvadeti


14.4.3.[7]

puruzo vA akzitiH  sa hIdamannaM punaHpunarjanayate yo vE tAmakzitiM vedeti
puruzo vA akzitiH sa hIdamannaM DiyADiyA janayate karmaBiryadDEtanna
kuryAtkzIyeta ha so'nnamatti pratIkeneti muKaM pratIkaM muKenetyetatsa
devAnapigacati sa UrjamupajIvatIti praSaMsA


14.4.3.[8]

trIRyAtmane'kuruteti  mano vAcaM prARaM tAnyAtmane'kurutAnyatramanA aBUvaM
nAdarSamanyatramanA aBUvaM nASrOzamiti manasA hyeva paSyati manasA SfRoti


14.4.3.[9]

kAmaH saNkalpo  vicikitsA SradDASradDA DftiraDftirhrIrDIrBIrityetatsarvam
mana eva tasmAdapi pfzWata upaspfzwo manasA vijAnAti


14.4.3.[10]

yaH kaSca Sabdo  vAgeva sEzA hyantamAyattEzA hi na prARo'pAno vyAna udAnaH
samAno'na ityetatsarvaM prARa evEtanmanyo vA ayamAtmA vANmayo manomayaH
prARamayaH


14.4.3.[11]

trayo lokA eta eva  vAgevAyaM loko mano'ntarikzalokaH prARo'sO lokaH

14.4.3.[12]

trayo vedA eta eva  vAgevargvedo mano yajurvedaH prARaH sAmavedaH


14.4.3.[13]

devAH pitaro manuzyA eta eva  vAgeva devA manaH pitaraH prARo manuzyAH


14.4.3.[14]

pitA mAtA prajEta eva  mana eva pitA vANgmAtA prARaH prajA


14.4.3.[15]

vijYAtaM vijijYAsyam  avijYAtameta eva yatkiM ca vijYAtaM vAcastadrUpaM vAgGi
vijYAtA vAgenaM tadBUtvAvati


14.4.3.[16]

yatkiM ca vijijYAsyam  manastadrUpaM mano hi vijijYAsyaM mana eva tadBUtvAvati


14.4.3.[17]

yatkiM cAvijYAtam  prARasya tadrUpaM prARo hyavijYAtaH prARa eva tadBUtvAvati


14.4.3.[18]

tasyE vAcaH pfTivI SarIram  jyotI rUpamayamagnistadyAvatyeva vAktAvatI pfTivI
tAvAnayamagniH


14.4.3.[19]

aTEtasya manaso  dyOH SarIraM jyotI rUpamasAvAdityastadyAvadeva manastAvatI
dyOstAvAnasAvAdityastO miTunaM samEtAM tataH prARo'jAyata sa indraH sa
ezo'sapatno dvitIyo vE sapatno nAsya sapatno Bavati ya evaM veda


14.4.3.[20]

aTEtasya prARasyApaH  SarIraM jyotI rUpamasO candrastadyAvA neva prARastAvatya
ApastAvAnasO candraH


14.4.3.[21]

ta ete sarva eva samAH  sarve'nantAH sa yo hEtAnantavata upAste'ntavataM sa lokaM
jayatyaTa yo hEtAnanantAnupAste'nantaM sa lokaM jayati

14.4.3.[22]

sa eza saMvatsaraH  prajApatiH zoqaSakalastasya rAtraya eva paYcadaSa kalA
DruvEvAsya zoqaSI kalA sa rAtriBirevA ca pUryate'pa ca kzIyate so'mAvAsyAM
rAtrimetayA zoqaSyA kalayA sarvamidaM prARaBfdanupraviSya tataH prAtarjAyate
tasmAdetAM rAtriM prARaBftaH prARaM na vicindyAdapi kfkalAsasyEtasyA eva devatAyA
apacityE


14.4.3.[23]

yo vE sa saMvatsaraH  prajApatiH  zoqaSakalo'yameva sa yo'yamevaMvitpuruzastasya
vittameva paYcadaSa kalA AtmEvAsya zoqaSI kalA sa vittenEvA ca pUryate'pa ca
kzIyate tadetannaByaM yadayamAtmA praDirvittaM tasmAdyadyapi sarvajyAniM
jIyata AtmanA cejjIvati praDinAgAdityAhuH


14.4.3.[24]

aTa trayo vAva lokAH  manuzyalokaH pitfloko devaloka iti so'yaM manuzyalokaH
putreREva jayyo nAnyena karmaRA pitfloko vidyayA devaloko devaloko vE lokAnAM
SrezWastasmAdvidyAM praSaMsanti


14.4.3.[25]

aTAtaH samprattiH  yadA prEzyanmanyate'Ta putramAha tvaM brahma tvaM
yajYastvaM loka iti sa putraH pratyAhAhaM brahmAhaM yajYo'haM loka iti


14.4.3.[26]

yadvE kiM cAnUktam  tasya sarvasya brahmetyekatA ye vE ke ca yajYAstezAM
sarvezAM yajYa ityekatA ye vE ke ca lokAstezAM sarvezAM loka ityekatEtAvadvA idaM
sarvametanmA sarvaM sannayamito Bunajaditi tasmAtputramanuSizwaM
lokyamAhustasmAdenamanuSAsati sa yadEvaMvidasmAllokAtprEtyaTEBireva prAREH
saha putramAviSati sa yadyanena kiMcidakzRayAkftaM Bavati tasmAdenaM
sarvasmAtputro muYcati tasmAtputro nAma sa putreREvAsmiMloke
pratitizWatyaTEnamete dEvAH prARA amftA AviSanti


14.4.3.[27]

pfTivyE cEnamagneSca  dEvI vAgAviSati sA vE dEvI vAgyayA yadyadeva vadati
tattadBavati


14.4.3.[28]

divaScEnamAdityAcca  dEvaM mana AviSati tadvE dEvaM mano yenAnandyeva
BavatyaTo na Socati


14.4.3.[29]
adByaScEnaM candramasaSca  dEvaH prARa AviSati sa vE dEvaH prARo yaH
saMcaraMScAsaMcaraMSca na vyaTate'To na riSyati sa eza evaMvitsarvezAm
BUtAnAmAtmA Bavati yaTEzA devatEvaM sa yaTEtAM devatAM sarvARi
BUtAnyavantyevaM hEvaMvidaM sarvARi BUtAnyavanti yadu kiM cemAH prajAH
SocantyamEvAsAM tadBavati puRyamevAmuM gacati na ha vE devAnpApaM gacati


14.4.3.[30]

aTAto vratamImAMsA  prajApatirha karmARi sasfje tAni sfzwAnyanyo'nyenAsparDanta
vadizyAmyevAhamiti vAgdaDre drakzyAmyahamiti cakzuH SrozyAmyahamiti
SrotramevamanyAni karmARi yaTAkarma


14.4.3.[31]

tAni mftyuH Sramo BUtvopayeme  tAnyApnottAnyAptvA mftyuravArundDa
tasmAcrAmyatyeva vAkSrAmyati cakzuH SrAmyati SrotramaTemameva nApnodyo'yam
maDyamaH prARaH


14.4.3.[32]

tAni jYAtuM daDrire 'yaM vE naH SrezWo yaH saMcaraMScAsaMcaraMSca na
vyaTate'To na rizyati hantAsyEva sarve rUpaM BavAmeti ta etasyEva sarve
rUpamaBavaMstasmAdeta etenAKyAyante prARA iti tena ha vAva tatkulamAKyAyate
yasminkule Bavati ya evaM veda ya u hEvaMvidA sparDate'nuSuzya hEvAntato
mriyata ityaDyAtmam


14.4.3.[33]

aTADidevataM  jvalizyAmyevAhamityagnirdaDre tapsyAsyahamityAdityo
BAsyAmyahamiti candramA evamanyA devatA yaTAdevataM sa yaTEzAM prARAnAm
maDyamaH prARa evametAsAM devatAnAM vAyurmlocanti hyanyA devatA na vAyuH
sEzAnastamitA devatA yadvAyuH


14.4.3.[34]

aTEza Sloko Bavati  yataScodeti sUryo'staM yatra ca gacatIti prARAdvA eza udeti
prARe'stameti taM devAScakrire DarmaM sa evAdya sa u Sva iti yadvA
ete'murhyaDriyanta tadevApyadya kurvanti tasmAdekameva vrataM
caretprARyAccEvApAnyAcca nenmA pApmA mftyurApnavaditi yadyu
caretsamApipayizetteno etasyE devatAyE sAyujyaM salokatAM jayati ya evaM veda


14.4.4.[1]

trayaM vA idaM nAma rUpaM karma  tezAM nAmnAM vAgityetadezAmukTamato hi
sarvARi nAmAnyuttizWantyetadezAM sAmEtadDi sarvErnAmaBiH samametadezAm
brahmEtadDi sarvARi nAmAni biBarti


14.4.4.[2]
aTa rUpARAm  cakzurityetadezAmukTamato hi sarvARi rUpARyuttizWantyetadezAM
sAmEtadDi sarvE rUpEH samametadezAM brahmEtadDi sarvARi rUpARi biBarti


14.4.4.[3]

aTa karmaRAm  AtmetyetadezAmukTamato hi sarvARi karmARyuttizWantyetadezAM
sAmEtadDi sarvEH karmaBiH samametadezAM brahmEtadDi sarvARi karmARi
biBarti tadetattrayaM sadekamayamAtmAtmo ekaH sannetattrayaM tadetadamftaM
satyena cannaM prARo vA amftaM nAmarUpe satyaM tAByAmayaM prARaScannaH


14.5.1.[1]

dfptabAlAkirhAnUcAno gArgya Asa  sa hovAcAjAtaSatruM kASyaM brahma te bravARIti
sa
hovAcAjAtaSatruH sahasrametasyAM vAci dadmo janako janaka iti vE janA DAvantIti


14.5.1.[2]

sa hovAca gArgyo  ya evAsAvAditye puruza etamevAhaM brahmopAsa iti sa
hovAcAjAtaSatrurmA mEtasmintsaMvadizWA atizWAH sarvezAM BUtAnAM mUrDA
rAjeti vA ahametamupAsa iti sa yaetamevamupAste'tizWAH sarvezAM BUtAnAm
mUrDA rAjA Bavati


14.5.1.[3]

sa hovAca gArgyo  ya evAsO candre puruza etamevAhaM brahmopAsa iti sa
hovAcAjAtaSatrurmA mEtasmintsaMvadizWA bfhanpARqaravAsAH somo rAjeti vA
ahametamupAsa iti sa ya etamevamupAste'haraharha sutaH prasuto Bavati nAsyAnnaM
kzIyate


14.5.1.[4]

sa hovAca gArgyo  ya evAyaM vidyuti puruza etamevAhaM brahmopAsa iti sa
hovAcAjAtaSatrurmA mEtasmintsaMvadizWAstejasvIti vA ahametamupAsa iti sa ya
etamevamupAste tejasvI ha Bavati tejasvinI hAsya prajA Bavati


14.5.1.[5]

sa hovAca gArgyo  ya evAyamAkASe puruza etamevAhaM brahmopAsa iti sa
hovAcAjAtaSatrurmA mEtasmintsaMvadizWAH pUrRamapravartIti vA ahametamupAsa iti
sa ya etamevamupAste pUryate prajayA paSuBirnAsyAsmAllokAtprajodvartate


14.5.1.[6]

sa hovAca gArgyo  ya evAyaM vAyO puruza etamevAhaM brahmopAsa iti sa
hovAcAjAtaSatrurmA mEtasmintsaMvadizWA indro vEkuRWo'parAjitA seneti vA
ahametamupAsa iti sa ya etamevamupAste jizRurhAparAjizRurBavatyanyatastyajAyI

14.5.1.[7]

sa hovAca gArgyo  ya evAyamagnO puruza etamevAhaM brahmopAsa iti sa
hovAcAjAtaSatrurmA mEtasmintsaMvadizWA vizAsahiriti vA ahametamupAsa iti sa ya
etamevamupAste vizAsahirha Bavati vizAsahirhAsya prajA Bavati


14.5.1.[8]

sa hovAca gArgyo  ya evAyamapsu puruza etamevAhaM brahmopAsa iti sa
hovAcAjAtaSatrurmA mEtasmintsaMvadizWAH pratirUpa iti vA ahametamupAsa iti sa ya
etamevamupAste pratirUpaM hEvEnamupagacati nApratirUpamaTo
pratirUpo'smAjjAyate


14.5.1.[9]

sa hovAca gArgyo  ya evAyamAdarSe puruza etamevAhaM brahmopAsa iti sa
hovAcAjAtaSatrurmA mEtasmintsaMvadizWA rocizRuriti vA ahametamupAsa iti sa ya
etamevamupAste rocizRurha Bavati rocizRurhAsya prajA BavatyaTo yEH saMnigacati
sarvAMstAnatirocate


14.5.1.[10]

sa hovAca gArgyo  ya evAyaM dikzu puruza etamevAhaM brahmopAsa iti sa
hovAcAjAtaSatrurmA mEtasmintsaMvadizWA dvitIyo'napaga iti vA ahametamupAsa iti
sa ya etamevamupAste dvitIyavAnha Bavati nAsmAdgaRaScidyate


14.5.1.[11]

sa hovAca gArgyo  ya evAyaM yantaM paScAcabdo'nUdEtyetamevAhaM brahmopAsa iti
sa hovAcAjAtaSatrurmA mEtasmintsaMvadizWA asuriti vA ahametamupAsa iti sa ya
etamevamupAste sarvaM hEvAsmiMloka Ayureti nEnaM purA kAlAtprARo jahAti


14.5.1.[12]

sa hovAca gArgyo  ya evAyaM cAyAmayaH puruza etamevAhaM brahmopAsa iti sa
hovAcAjAtaSatrurmA mEtasmintsaMvadizWA mftyuriti vA ahametamupAsa iti sa ya
etamevamupAste sarvaM hEvAsmiMloka Ayureti nEnaM purA kAlAnmftyurAgacati


14.5.1.[13]

sa hovAca gArgyo  yaScAyamAtmani puruza etamevAhaM brahmopAsa iti sa
hovAcAjAtaSatrurmA mEtasmintsaMvadizWA AtmanvIti vA ahametamupAsa iti sa ya
etamevamupAsta AtmanvI ha BavatyAtmanvinI hAsya prajA Bavati sa ha tUzRImAsa
gArgyaH


14.5.1.[14]

sa hovAcAjAtaSatruH  etAvannU3 tyetAvadDIti nEtAvatA viditaM BavatIti sa hovAca
gArgya upa tvAyAnIti


14.5.1.[15]

sa hovAcAjAtaSatruH  pratilomaM vE tadyadbrAhmaRaH kzatriyamupeyAdbrahma me
vakzyatIti vyeva tvA jYapayizyAmIti taM pARAvAdAyottasTO tO ha puruzaM
suptamAjagmatustametErnAmaBirAmantrayAM cakre bfhanpARqaravAsaH soma
rAjanniti sa nottasTO taM pARinApezaM boDayAM cakAra sa hottasTO


14.5.1.[16]

sa hovAcAjAtaSatruH  yatrEza etatsupto'BUdya eza vijYAnamayaH puruzaH kvEza
tadABUtkuta etadAgAditi tadu ha na mene gArgyaH


14.5.1.[17]

sa hovAcAjAtaSatruH  yatrEza etatsupto'BUdya eza vijYAnamayaH puruzastadezAm
prARAnAM vijYAnena vijYAnamAdAya ya ezo'ntarhfdaya AkASastasmiYceti


14.5.1.[18]

tAni yadA gfhRAti  aTa hEtatpuruzaH svapiti nAma tadgfhIta eva prARo Bavati gfhItA
vAggfhItaM cakzurgfhItaM SrotraM gfhItaM manaH


14.5.1.[19]

sa yatrEtatsvapnyayA carati  te hAsya lokAstaduteva mahArAjo Bavatyuteva
mahAbrAhmaRa utevoccAvacaM nigacati


14.5.1.[20]

sa yaTA mahArAjo jAnapadAngfhItvA sve janapade yaTAkAmam
parivartetEvamevEza etatprARAngfhItvA sve SarIre yaTAkAmaM parivartate


14.5.1.[21]

aTa yadA suzupto Bavati  yadA na kasya cana veda hitA nAma nAqyo dvAsaptatiH
sahasrARi hfdayAtpurItatamaBipratizWante tABiH pratyavasfpya purItati Sete


14.5.1.[22]

sa yaTA kumAro vA mahAbrAhmaRo vA 'tiGnImAnandasya gatvA SayItEvamevEza
etacete


14.5.1.[23]
sa yaTorRavABistantunoccaret  yaTAgneH kzudrA vizPuliNgA
vyuccarantyevamevAsmAdAtmanaH sarve prARAH sarve lokAH sarve devAH sarvARi
BUtAni
sarva eta AtmAno vyuccaranti tasyopanizatsatyasya satyamiti prARA vE satyaM
tezAmeza satyam


14.5.2.[1]

yo ha vE SiSuM  sADanaM sapratyADAnaM sasTURaM sadAmaM veda sapta ha dvizato
BrAtfvyAnavaruRadDi


14.5.2.[2]

ayaM vAva SiSuryo'yaM maDyamaH prARaH  tasyedamevADAnamidaM pratyADAnam
prARa sTURAnnaM dAma tametAH saptAkzitaya upatizWante


14.5.2.[3]

tadyA imA akzaMlohinyo rAjayaH  tABirenaM rudro'nvAyatto'Ta yA akzannApastABiH
parjanyo yA kanInakA tayAdityo yacuklaM tenAgniryatkfzRaM tenendro'DarayEnaM
vartanyA pfTivyanvAyattA dyOruttarayA nAsyAnnaM kzIyate ya evaM veda


14.5.2.[4]

tadeza Sloko Bavati  arvAgbilaScamasa UrDvabuDnastasminyaSo nihitaM
viSvarUpam  tasyAsata fzayaH sapta tIre vAgazwamI brahmaRA saMvidAneti


14.5.2.[5]

arvAgbilaScamasa UrDvabuDna iti  idaM tacira eza hyarvAgbilaScamasa
UrDvabuDnastasminyaSo nihitaM viSvarUpamiti prARA vE yaSo nihitaM viSvarUpam
prARAnetadAha tasyAsata fzayaH sapta tIra iti prARA vA fzayaH prARAnetadAha
vAgazwamI brahmaRA saMvidAneti vAgGyazwamI brahmaRA saMvitte


14.5.2.[6]

imAveva gotamaBaradvAjO  ayameva gotamo'yaM BaradvAja imAveva
viSvAmitrajamadagnI ayameva viSvAmitro'yaM jamadagnirimAveva
vasazWikaSyapAvayameva vasizWo'yaM kaSyapo vAgevAtrirvAcA
hyannamadyate'ttirha vE nAmEtadyadatririti sarvasyAttA Bavati sarvamasyAnnam
Bavati ya evaM veda


14.5.3.[1]

dve vAva brahmaRo rUpe  mUrtaM cEvAmUrtaM ca martyaM cAmftaM ca sTitaM ca yacca
sacca tyaM ca


14.5.3.[2]

tadetanmUrtam  yadanyadvAyoScAntarikzAccEtanmartyametatsTitametatsat


14.5.3.[3]

tasyEtasya  mUrtasyEtasya martyasyEtasya sTitasyEtasya sata eza raso ya eza tapati
sato hyeza rasaH


14.5.3.[4]

aTAmUrtam  vAyuScAntarikzaM cEtadamftametadyadetattyam



14.5.3.[5]

tasyEtasyAmUrtasya  etasyAmftasyEtasya yata etasya tyasyEza raso ya eza
etasminmaRqale puruzastyasya hyeza rasa ityaDidevatam


14.5.3.[6]

aTADyAtmam  idameva mUrtaM yadanyatprARAcca yaScAyamantarAtmannAkASa
etanmartyametatsTitametatsat


14.5.3.[7]

tasyEtasya mUrtasya  etasya martyasyEtasya sTitasyEtasya sata eza raso yaccakzuH
sato hyeza rasaH


14.5.3.[8]

aTAmUrtam  prARaSca yaScAyamantarAtmannAkASa etadamftametadyadetattyam


14.5.3.[9]

tasyEtasyAmUrtasya  etasyAmftasyEtasya yata etasya tyasyEza raso yo'yaM
dakziRe'kzanpuruzastyasya hyeza rasaH


14.5.3.[10]

tasya hEtasya puruzasya rUpam  yaTA mAhArajanaM vAso yaTA pARqvAvikaM
yaTendragopo yaTAgnyarciryaTA puRqarIkaM yaTA sakfdvidyuttaM sakfdvidyutteva
ha vA asya SrIrBavati ya evaM veda


14.5.3.[11]

aTAta AdeSo  neti neti na hyetasmAditi netyanyatparamastyaTa nAmaDeyaM satyasya
satyamiti prARA vE satyaM tezAmeza satyam


14.5.4.[1]

mEtreyIti hovAca yAjYavalkyaH  udyAsyanvA are'hamasmAtsTAnAdasmi hanta te'nayA
kAtyAyanyAntaM karavARIti


14.5.4.[2]

sa hovAca mEtreyI  yanma iyaM BagoH sarvA pfTivI vittena pUrRA syAtkaTaM
tenAmftA syAmiti neti hovAca yAjYavalkyo yaTEvopakaraRavatAM jIvitaM taTEva te
jIvitaM syAdamftatvasya tu nASAsti vitteneti


14.5.4.[3]

sA hovAca mEtreyI  yenAhaM nAmftA syAM kimahaM tena kuryAM yadeva BagavAnveda
tadeva me brUhIti


14.5.4.[4]

sa hovAca yAjYavalkyaH  priyA vatAre naH satI priyaM BAzasa ehyAsva vyAKyAsyAmi
te vyAcakzARasya tu me nidiDyAsasveti bravItu BagavAniti


14.5.4.[5]

sa hovAca yAjYavalkyo  na vA are patyuH kAmAya  patiH priyo BavatyAtmanastu
kAmAya  patiH priyo Bavati navA are jAyAyE kAmAya  jAyA priyA BavatyAtmanastu
kAmAya jAyA priyA Bavati na vA are putrARAM kAmAya putrAH priyA
BavantyAtmanastu kAmAya putrAH priyA Bavanti na vA are vittasya kAmAya vittam
priyaM BavatyAtmanastu kAmAya vittaM priyaM Bavati na vA are brahmaRaH
kAmAya brahma priyaM BavatyAtmanastu kAmAya brahma priyaM Bavati na vA are
kzatrasya kAmAya kzatraM priyaM BavatyAtmanastu kAmAya kzatraM priyam
Bavati na vA are lokAnAM kAmAya lokAH priyA BavantyAtmanastu kAmAya lokAH priyA
Bavanti na vA are devAnAM kAmAya devAH priyA BavantyAtmanastu kAmAya devAH
priyA Bavanti na vA are BUtAnAM kAmAya BUtAni priyARi BavantyAtmanastu
kAmAya
BUtAni priyARi Bavanti na vA are sarvasya kAmAya sarvaM priyaM BavatyAtmanastu
kAmAya sarvaM priyaM BavatyAtmA vA are drazwavyaH Srotavyo mantavyo
nidiDyAsitavyo mEtreyyAtmano vA are darSanena SravaRena matyA vijYAnenedaM
sarvaM viditam


14.5.4.[6]

brahma taM parAdAt  yo'nyatrAtmano brahma veda kzatraM tam
parAdAdyo'nyatrAtmanaH kzatraM veda lokAstaM parAduryo'nyatrAtmano lokAnveda
devAstaM parAduryo'nyatrAtmano devAnveda BUtAni taM parAduryo'nyatrAtmano
BUtAni veda sarvaM taM parAdAdyo'nyatrAtmanaH sarvaM vededaM brahmedaM
kzatramime lokA ime devA imAni BUtAnIdaM sarvaM yadayamAtmA

14.5.4.[7]

sa yaTA dunduBerhanyamAnasya  na bAhyAYcabdAYcaknuyAdgrahaRAya dunduBestu
grahaRena dunduByAGAtasya vA Sabdo Bavati gfhItaH


14.5.4.[8]

sa yaTA vIRAyE vAdyamAnAyE  na bAhyAYcabdAYcaknuyAdgrahaRAya vIRAyE tu
grahaRena vIRAvAdasya vA Sabdo gfhItaH


14.5.4.[9]

sa yaTA SaNKasya DmAyamAnasya  na bAhyAYcabdAYcaknuyAdgrahaRAya SaNKasya
tu grahaRena SaNKaDmasya vA Sabdo gfhItaH


14.5.4.[10]

sa yaTArdrEDAgneraByAhitasya  pfTagDUmA viniScarantyevaM vA are'sya mahato
BUtasya niSvasitametadyadfgvedo yajurvedaH sAmavedo'TarvANgirasa itihAsaH
purARaM vidyA upanizadaH SlokAH sUtrARyanuvyAKyAnAni vyAKyAnAnyasyEvEtAni
sarvARi niSvasitAni


14.5.4.[11]

sa yaTA sarvAsAmapAM samudra ekAyanam  evaM sarvezAM sparSAnAM
tvagekAyanamevaM sarvezAM ganDAnAM nAsike ekAyanamevaM sarvezAM rasAnAM
jihvEkAyanamevaM sarvezAM rUpARAM cakzurekAyanamevaM sarvezAM SabdAnAM
SrotramekAyanamevaM sarvezAM saMkalpAnAM mana ekAyanamevaM sarvezAM
vedAnAM hfdayamekAyanamevaM sarvezAM karmaRAM hastAvekAyanamevaM
sarvezAmaDvanAM pAdAvekAyanamevaM sarvezAmAnandAnandAnAmupasTa
ekAyanamevaM sarvezAM visargARAM pAyurekAyanamevaM sarvAsAM vidyAnAM
vAgekAyanam


14.5.4.[12]

sa yaTA sEnDavaKilyaH  udake prAsta udakamevAnuvilIyeta nAhAsyodgrahaRAyeva
syAdyatoyatastvAdadIta lavaRamevEvaM vA ara idaM mahadBUtamanantamapAraM
vijYAnaGana evEteByo BUteByaH samutTAya tAnyevAnuvinaSyati na pretya
saMjYAstItyare bravImIti hovAca yAjYavalkyaH


14.5.4.[13]

sA hovAca mEtreyI  atrEva mA BagavAnamUmuhanna pretya saMjYAstIti


14.5.4.[14]

sa hovAca yAjYavalkyo  na vA are haM mohaM bravImyalaM vA ara idaM vijYAnAya

14.5.4.[15]

yatra hi dvEtamiva Bavati  taditara itaraM paSyati taditara itaraM jiGrati taditara
itaramaBivadati taditara itaraM SfRoti taditara itaraM manute taditara itaraM vijAnAti


14.5.4.[16]

yatra tvasya sarvamAtmEvABUt  tatkena kaM paSyettatkena kaM jiGrettatkena
kamaBivadettatkena kaM SfRuyAttatkena kaM manvIta tatkena kaM
vijAnIyAdyenedaM sarvaM vijAnAti taM kena vijAnIyAdvijYAtAramare kena vijAnIyAditi


14.5.5.[1]

iyaM pfTivI  sarvezAM BUtAnAM maDvasyE pfTivyE sarvARi BUtAni maDu
yaScAyamasyAM pfTivyAM tejomayo'mftamayaH puruzo yaScAyamaDyAtmaM
SArIrastejomayo'mftamayaH puruzo'yameva sa yo'yamAtmedamamftamidam
brahmedaM sarvam


14.5.5.[2]

imA ApaH  sarvezAM BUtAnAM maDvAsAmapAM sarvARi BUtAni maDu
yaScAyamAsvapsu tejomayo'mftamayaH puruzo yaScAyamaDyAtmaM
rEtasastejomayo'mfta>


14.5.5.[3]

ayamagniH  sarvezAM BUtAnAM maDvasyAgneH sarvARi BUtAni maDu
yaScAyamasminnagnO tejomayo'mftamayaH puruzo yaScAyamaDyAtmaM
vANmayastejomayo'mfta>


14.5.5.[4]

ayamAkASaH  sarvezAM BUtAnAM maDvasyAkASasya sarvARi BUtAni maDu
yaScAyamasminnAkASe tejomayo'mftamayaH puruzo yaScAyamaDyAtmaM
hfdyAkASastejomayo'mfta>


14.5.5.[5]

ayaM vAyuH  sarvezAM BUtAnAM maDvasya vAyoH sarvARi BUtAni maDu
yaScAyamasminvAyO tejomayo'mftamayaH puruzo yaScAyamaDyAtmam
prARastejomayo'mfta>


14.5.5.[6]

ayamAdityaH  sarvezAM BUtAnAM maDvasyAdityasya sarvARi BUtAni maDu
yaScAyamasminnAditye tejomayo'mftamayaH puruzo yaScAyamaDyAtmaM
cakzuzastejomayo'mfta>

14.5.5.[7]

ayaM candraH  sarvezAM BUtAnAM maDvasya candrasya sarvARi BUtAni maDu
yaScAyamasmiMScandre tejomayo'mftamayaH puruzo yaScAyamaDyAtmam
mAnasastejomayo'mfta>


14.5.5.[8]

imA diSaH  sarvezAM BUtAnAM maDvAsAM diSAM sarvARi BUtAni maDu
yaScAyamAsu
dikzu tejomayo'mftamayaH puruzo yaScAyamaDyAtmaM SrOtraH
prAtiSrutkastejomayo'mfta>


14.5.5.[9]

iyaM vidyut  sarvezAM BUtAnAM maDvasyE vidyutaH sarvARi BUtAni maDu
yaScAyamasyAM vidyuti tejomayo'mftamayaH puruzo yaScAyamaDyAtmaM
tEjasastejomayo'mfta>


14.5.5.[10]

ayaM stanayitnuH  sarvezAM BUtAnAM maDvasya stanayitnoH sarvARi BUtAni maDu
yaScAyamasmintstanayitnO tejomayo'mftamayaH puruzo yaScAyamaDyAtmaM SAbdaH
sOvarastejomayo'mfta>


14.5.5.[11]

ayaM DarmaH  sarvezAM BUtAnAM maDvasya Darmasya sarvARi BUtAni maDu
yaScAyamasminDarme tejomayo'mftamayaH puruzo yaScAyamaDyAtmaM
DArmastejomayo'mfta>


14.5.5.[12]

idaM satyaM  sarvezAM BUtAnAM maDvasya satyasya sarvARi BUtAni maDu
yaScAyamasmintsatye tejomayo'mftamayaH puruzo yaScAyamaDyAtmaM
sAtyastejomayo'mfta>


14.5.5.[13]

idaM mAnuzam  sarvezAM BUtAnAM maDvasya mAnuzasya sarvARi BUtAni maDu
yaScAyamasminmAnuze tejomayo'mftamayaH puruzo yaScAyamaDyAtmam
mAnuzastejomayo'mfta>


14.5.5.[14]

ayamAtmA  sarvezAM BUtAnAM maDvasyAtmanaH sarvARi BUtAni maDu
yaScAyamasminnAtmani tejomayo'mftamayaH puruzo yaScAyamAtmA
tejomayo'mftamayaH puruzo'yameva sa yo'yamAtmedamamftamidaM brahmedam
sarvam


14.5.5.[15]

sa vA ayamAtmA  sarvezAM BUtAnAmaDipatiH sarvezAM BUtAnAM rAjA tadyaTA
raTanABO ca raTanemO cArAH sarve samarpitA evamevAsminnAtmani sarve prARAH
sarve lokAH sarve devAH sarvARi BUtAni sarvaM eta AtmAnaH samarpitAH


14.5.5.[16]

idaM vE tanmaDu  daDyaNNATarvaRo'SviByAmuvAca tadetadfziH paSyannavocat
tadvAM narA sanaye daMsa ugramAvizkfRomi tanyaturna vfzwiM daDyaNha
yanmaDvATarvaRo vAmaSvasya SIrzRA pra yadImuvAceti


14.5.5.[17]

idaM vE tanmaDu  daDyaNNATarvaRo'SviByAmuvAca tadetadfziH paSyannavocat
ATarvaRAyASvinA daDIce'SvyaM SiraH pratyErayataM sa vAM maDu
pravocadftAyantvAzwraM yaddasrAvapikakzyaM vAmiti


14.5.5.[18]

idaM vE tanmaDu  daDyaNNATarvaRo'SviByAmuvAca tadetadfziH paSyannavocat
puraScakre dvipadaH puraScakre catuzpadaH  puraH sa pakzI BUtvA puraH puruza
Avizaditi sa vA ayaM puruzaH sarvAsu pUrzu puriSayo nEnena kiM canAnAvftaM
nEnena kiM canAsaMvftam


14.5.5.[19]

idaM vE tanmaDu  daDyaNNATarvaRo'f=viByAmuvAca tadetadfziH paSyannavocat
rUpaMrUpaM pratirUpo baBUva tadasya rUpaM praticakzaRAya  indro mAyABiH
pururUpa Iyate yuktA hyasya harayaH SatA daSetyayaM vE harayo'yaM vE daSa ca
sahasrARi bahUni cAnantAni ca tadetadbrahmApUrvamanaparamabAhya mayamAtmA
brahma sarvAnuBUrityanuSAvsanam


14.5.5.[20]

aTa vaMSaH  tadidaM vayaM SOrpaRAyyAcOrpaRAyyo gOtamAdgOtamo vAtsyAdvAtsyo
vAtsyAcca pArASaryAcca pArASaryaH sAMkftyAcca BAradvAjAcca BAradvAja
OdavAheSca
SARqilyAcca SARqilyo vEjavApAcca gOtamAcca gOtamo vEjavApAyanAcca
vEzwapureyAcca vEzwapureyaH SARqilyAcca rOhiRAyanAcca rOhiRAyanaH
SOnakAccAtreyAcca rEByAcca rEByaH pOtimAzyAyaRAcca kORqinyAyanAcca
kORqinyAyanaH kORqinyAtkORqinyaH kORqinyAtkORqinyaH
kORqinyAccAgniveSyAcca


14.5.5.[21]

AgniveSyaH sEtavAt  sEtavaH pArASaryAtpArASaryo jAtUkArRyAjjAtUkarRyo
BAradvAjAdBAradvAjo BAradvAjAccAsurAyaRAcca gOtamAcca gOtamo
BAradvAjAdBAradvAjo vEjavApAyanAdvEjavApAyanaH kOSikAyaneH
kOSikAyanirGftakOSikAdGftakOSikaH pArASaryAyaRAtpArASaryAyaRaH
pArASaryAtpArASaryo jAtUkarRyAjjAtUkarRyo BAradvAjAdBAradvAjo
BAradvAjAccAsurAyaRAcca
yAskAccAsurAyaRastrEvaRestrEvaRirOpajanDanerOpajanDanirAsurerAsurirBAradvAjA
dBAradvAja AtreyAt


14.5.5.[22]

Atreyo mARweH  mARwirgOtamAdgOtamo  gOtamAdgOtamo vAtsyAdvAtsyaH
SARqilyAcARqilyaH kESoryAtkApyAtkESoryaH kApyaH kumArahAritAtkumArahArito
gAlavAdgAlavo vidarBIkORqinyAdvidarBIkORqinyo vatsanapAto
bABravAdvatsanapAdbABravaH paTaH sOBarAtpanTAH
sOBaro'yAsyAdANgirasAdayAsya ANgirasa ABUtestvAzwrAdABUtistvAzwro
viSvarUpAttvAzwrAdviSvarUpastvAzwro'SviByAmaSvinO daDIca
ATarvaRAddaDyaNNATarvaRo'TarvaRo dEvAdaTarvA dEvo mftyoH
prADvaMsanAnmftyuH prADvaMsanaH praDvaMsanAtpraDvaMsana
ekarzerekarziviprajitterviprajittirvyazwervyazwiH sanAroH sanAruH sanAtanAtsanAtanaH
sanagAtsanagaH paramezWinaH paramezWI brahmaRo brahma svayamBu brahmaRe
namaH


14.6.1.[1]

janako ha vEdeho  bahudakziRena yajYeneje tatra ha kurupaYcAlAnAM brAhmaRA
aBisametA baBUvustasya ha janakasya vEdehasya vijijYAsA baBUva kaH svidezAm
brAhmaRAnAmanUcAnatama iti


14.6.1.[2]

sa ha gavAM sahasramavaruroDa  daSadaSa pAdA ekEkasyAH SfNgayorAbadDA
baBUvustAnhovAca brAhmaRA Bagavanto yo vo brahmizWaH sa etA gA udajatAmiti te
ha brAhmaRA na daDfzuH


14.6.1.[3]

aTa ha yAjYavalkyaH  svameva brahmacAriRamuvAcEtAH sOmyodaja sAmaSravA3 iti tA
hodAcakAra te ha brAhmaRAScukruDuH kaTaM nu no brahmizWo bruvIteti


14.6.1.[4]

aTa ha janakasya vEde hasya hotASvalo baBUva  sa hEnaM papraca tvaM nu Kalu
no yAjYavalkya brahmizWo'sI3 iti sa hovAca namo vayaM brahmizWAya kurmo
gokAmA eva vayaM sma iti taM ha tata eva prazwuM daDre hotASvalaH


14.6.1.[5]

yAjYavalkyeti hovAca  yadidaM sarvaM mftyunAptaM sarvaM mftyunABipannaM kena
yajamAno mftyorAptimatimucyata iti hotrartvijAgninA vAcA vAgvE yajYasya hovtA
tadyeyaM vAkzo'yamagniH sa hotA sA muktiH sAtimuktiH


14.6.1.[6]

yAjYavalkyeti hovAca  yadidaM sarvamahorAtrAByAmAptaM
sarvamahorAtrAByAmaBipannaM kena yajamAno'horAtrayorAptimatimucyata
ityaDvaryuRartvijA cakzuzAdityena cakzurvE yajYasyADvaryustadyadidaM cakzuH
so'sAvAdityaH so'DvaryuH sA muktiH sAtimuktiH


14.6.1.[7]

yAjYavalkyeti hovAca  yadidaM sarvaM pUrvapakzAparapakzAByAmAptaM sarvam
pUrvapakzAparapakzAByAmaBipannaM kena yajamAnaH
pUrvapakzAparapakzayorAptimatimucyata iti brahmaRartvijA manasA candreRa mano
vE yajYasya brahmA tadyadidaM manaH so'sO candraH sa brahmA sA muktiH
sAtimuktiH


14.6.1.[8]

yAjYavalkyeti hovAca  yadidamantarikzamanArambaRamivATa kenAkrameRa
yajamAnaH svargaM lokamAkramata ityudgAtrartvijA vAyunA prARena prARo vE
yajYasyodgAtA tadyo'yaM prARa sa vAyuH sa udgAtA sA muktiH sAtimuktirityatimokzA
aTa sampadaH


14.6.1.[9]

yAjYavalkyeti hovAca  katiBirayamadyargBirhotAsminyajYe karizyatIti tisfBiriti
katamAstAstisra iti puro'nuvAkyA ca yAjyA ca SasyEva tftIyA kiM tABirjayatIti
pfTivilokameva puro'nuvAkyayA jayatyantarikzalokaM yAjyayA dyOrlokaM SasyayA


14.6.1.[10]

yAjYavalkyeti hovAca  katyayamadyADvaryurasminyajYa AhutIrhozyatIti tisra iti
katamAstAstisra iti yA hutA ujjvalanti yA hutA atinedanti yA hutA aDiSerate kiM
tABirjayatIti yA hutA ujjvalanti devalokameva tABirjayati dIpyata iva hi devaloko yA
hutA atinedanti manuzyalokameva tABirjayatyatIva hi manuzyaloko yA hutA
aDiSerate pitflokameva tABirjayatyaDa iva hi pitflokaH


14.6.1.[11]

yAjYavalkyeti hovAca  katiBirayamadya brahmA yajYaM dakziRato
devatABirgopAyizyatItyekayeti katamA sEketi mana evetyanantaM vE mano'nantA
viSve devA anantameva sa tena lokaM jayati


14.6.1.[12]

yAjYavalkyeti hovAca  katyayamadyodgAtAsminyajYe stotriyA stozyatIti tisra iti
katamAstAstisra iti puro'nuvAkyA ca yAjyA ca SasyEva tftIyADidevatamaTADyAtmaM
katamAstA yA aDyAtmamiti prARa eva puronuvAkyApAno yAjyA vyAnaH SasyA kiM
tABirjayatIti yatkiM cedaM prARaBfditi tato ha hotASvala upararAma


14.6.2.[1]

aTa hEnaM jAratkArava ArtaBAgaH papraca  yAjYavalkyeti hovAca kati grahAH
katyatigrahA ityazwO grahA azwAvatigrahA ye te'zwO grahA azwAvatigrahAH katame
ta iti


14.6.2.[2]

prARo vE grahaH  so'pAnenAtigraheRa gfhIto'pAnena hi ganDAnjiGrati


14.6.2.[3]

jihvA vE grahaH  sa rasenAtigraheRa gfhIto jihvayA hi rasAnvijAnAti


14.6.2.[4]

vAgvE grahaH  sa nAmnAtigraheRa gfhIto vAcA hi nAmAnyaBivadati


14.6.2.[5]

cakzurvE grahaH  sa rUpeRAtigraheRa gfhItaScakzuzA hi rUpARi paSyati


14.6.2.[6]

SrotraM vE grahaH  sa SabdenAtigraheRa gfhItaH SrotreRa hi SabdAYcfRoti


14.6.2.[7]

mano vE grahaH  sa kAmenAtigraheRa gfhIto manasA hi kAmAnkAmayate


14.6.2.[8]

hastO vE grahaH  sa karmaRAtigraheRa gfhIto hastAByAM hi karma karoti


14.6.2.[9]

tvagvE grahaH  sa sparSenAtigraheRa gfhItastvacA hi sparSAnvedayata ityazwO grahA
azwAvatigrahAH


14.6.2.[10]

yAjYavalkyeti hovAca  yadidaM sarvaM mftyorannaM kA svitsA devatA yasyA
mftyurannamityagnirvE mftyuH so'pAmannamapa punarmftyuM jayati


14.6.2.[11]

yAjYavalkyeti hovAca  yatrAyaM puruzo mriyate kimenaM na jahAtIti nAmetyanantaM
vE nAmAnantA viSve devA anantameva sa tena lokaM jayati eva sa tena lokaM jayati


14.6.2.[12]

yAjYavalkyeti hovAca  yatrAyaM puruzo mriyata udasmAtprARAH krAmantyAho neti neti
hovAca yAjYavalkyo'trEva samavanIyante sa ucvayatyADmAyatyADmAto mftaH Sete


14.6.2.[13]

yAjYavalkyeti hovAca  yatrAsya puruzasya mftasyAgniM vAgapyeti vAtam
prARaScakzurAdityaM manaScandraM diSaH SrotraM pfTivIM
SarIramAkASamAtmOzaDIrlomAni vanaspatInkeSA apsu lohitaM ca retaSca niDIyate
kvAyaM tadA puruzo BavatItyAhara sOmya hastam


14.6.2.[14]

ArtaBAgeti hovAca  AvamevEtadvedizyAvo na nAvetatsajana iti tO hotkrasya
mantrayAM cakratustO ha yadUcatuH karma hEva tadUcaturaTa ha yatpraSaSaMsatuH
karma hEva tatpraSaSaMsatuH puRyo vE puRyena karmaRA Bavati pApaH pApeneti tato
ha jAratkArava ArtaBAga upararAma


14.6.3.[1]

aTa hEnaM BujyurlAhyAyaniH papraca  yAjYavalkyeti hovAca madrezu carakAH
paryavrajAma te etaYcalasya kApyasya gfhAnEma tasyAsIdduhitA ganDarvagfhItA
tamapfcAma ko'sIti so'bravItsuDanvANgirasa iti taM yadA
lokAnAmantAnapfcAmATEtamabrUma kva pArikzitA aBavankva pArikzitA
aBavanniti tattvA pfcAmi yAjYavalkya kva pArikzitA aBavanniti


14.6.3.[2]

sa hovAca  uvAca vE sa tadagacanvE te tatra yatrASvameDayAjino gacantIti kva
nvaSvameDayAjino gacantIti dvAtriMSataM vE devaraTAhnUyAnyayaM lokastaM
samantaM lokaM dvistAvatpfTivI paryeti tAM pfTivIM dvistAvatsamudraH paryeti
tadyAvatI kzurasya DArA yAvadvA makzikAyAH patraM tAvAnantareRAkASastAnindraH
suparRo BUtvA vAyave prAyacattAnvAyurAtmani DitvA tatrAgamayadyatra pArikzitA
aBavannityevamiva vE sa vAyumeva praSaSaMsa tasmAdvAyureva vyazwirvAyuH
samazwirapa punarmftyuM jayati sarvamAyureti ya evaM veda tato ha
BujyurlAhyAyanirupararAma


14.6.4.

aTa hEnaM kahoqaH kOzItakeyaH papraca  yAjYavalkyeti hovAca
yatsAkzAdaparokzAdbrahma ya AtmA sarvAntarastaM me vyAcakzvetyeza ta AtmA
sarvAntaraH katamo yAjYavalkya sarvAntaro yo'zanAyApipAse SokaM mohaM jarAm
mftyumatyetyetaM vE tamAtmAnaM viditvA brAhmaRAH putrEzaRAyASca vittEzaRAyASca
lokEzaRAyASca vyutTAyATa BikzAcaryaM caranti yA hyeva putrEzaRA sA vittEzaRA
yA vittEzaRA sA lokEzaRoBe hyete ezaRe eva BavatastasmAtpaRqitaH pARqityaM
nirvidya bAlyena tizWAsedbAlyaM ca pARqityaM ca nirvidyATa muniramOnaM ca
mOnaM ca nirvidyATa brAhmaRaH sa brAhmaRaH kena syAdyena syAttenedfSa eva
Bavati ya evaM veda tato ha kahoqaH kOzItakeya upararAma


14.6.5

aTa hEnamuzastaScAkrAyaRaH papraca  yAjYavalkyeti hovAca
yatsAkzAdaparokzAdbrahma ya AtmA sarvAntarastaM me vyAcakzvetyeza ta AtmA
sarvAntaraH katamo yAjYavalkya sarvAntaro yaH prARena prARiti sa ta AtmA sarvAntaro
yo'pAnenApAniti sa ta AtmA sarvAntaro yo vyAnena vyaniti sa ta AtmA sarvAntaro ya
udAnenodaniti sa ta AtmA sarvAntaro yaH samAnena samaniti sa ta AtmA sarvAntaraH sa
hovAcozastaScAkrAyaRo yaTA vE brUyAdasO gOrasAvaSva
ityevamevEtadvyapadizwaM Bavati yadeva sAkzAdaparokzAdbrahma ya AtmA
sarvAntarastaM me vyAcakzvetyeza ta AtmA sarvAntaraH katamo yAjYavalkya
sarvAntaro na dfzwerdrazwAraM paSyerna SruteH SrotAraM SfRuyA na matermantAram
manvITA na vijYAtervijYAtAraM vijYAnIyA eza ta AtmA sarvAntaro'to'nyadArtaM tato
hozastaScAkrAyaRa upararAma


14.6.6.

aTa hEnaM gArgI vAcaknavI papraca  yAjYavalkyeti hovAca yaditaM sarvamapsvotaM
ca protaM ca kasminnvApa otASca protaSceti vAyO gArgIti kasminnu vAyurotaSca
protaScetyAkASa eva gArgIti kasminnvAkASa otaSca protaScetyantarikzalokezu gArgIti
kasminnvantarikzalokA otASca protASceti dyOrloke gArgIti kasminnu dyOrloka
otaSca protaScetyAdityalokezu gArgIti kasminnvAdityalokA otASca protASceti
candralokezu gArgIti kasminnu candralokA otASca protASceti nakzatralokezu gArgIti
kasminnu nakzatralokA otASca protASceti devalokezu gArgIti kasminnu devalokA
otASca protASceti ganDarvalokezu gArgIti kasminnu ganDarvalokA otASca protASceti
prajApatilokezu gArgIti kasminnu prajApatilokA otASca protASceti brahmalokezu
gArgIti kasminnu brahmalokA otASca protASceti sa hovAca gArgi mAtiprAkzIrmA te
mUrDA vyapaptadanatipraSnyA vE devatA atipfcasi gArgi mAtiprAkzIriti tato ha gArgI
vAcaknavyupararAma


14.6.7.[1]

aTa hEnamuddAlaka AruRiH papraca  yAjYavalkyeti hovAca madrezvavasAma
pataYcalasya kApyasya gfhezu yajYamaDIyAnAstasyAsIdBAryA ganDarvagfhItA
tamapfcAma ko'sIti so'bravItkabanDa ATarvaRa iti


14.6.7.[2]

so'bravIt  pataYcalaM kApyaM yAjYikAMSca vetTa nu tvaM kApya tatsUtraM yasminnayaM
ca lokaH paraSca lokaH sarvARi ca BUtAni saMdfbDAni BavantIti so'bravItpataYcalaH
kApyo nAhaM tadBagavanvedeti

14.6.7.[3]

so'bravIt  pataYcalaM kApyaM yAjYikAMSca vetTa nu tvaM kApya tamantaryAmiRaM ya
imaM ca lokaM paraM ca lokaM sarvARi ca BUtAnyantaro yamayatIti
so'bravItpataYcalaH kApyo nAhaM taM Bagavanvedeti


14.6.7.[4]

so'bravIt  pataYcalaM kApyaM yAjYikAMSca yo vE tatkApya sUtraM vidyAttaM
cAntaryAmiRaM sa brahmavitsa lokavitsa devavitsa vedavitsa yajYavitsa BUtavitsa
Atmavitsa sarvaviditi teByo'bravIttadahaM veda taccettvaM yAjYavalkya
sUtramavidvAMstaM cAntaryAmiRaM brahmagavIrudajase mUrDA te vipatizyatIti


14.6.7.[5]

veda vA ahaM gOtama  tatsUtraM taM cAntaryAmiRamiti yo vA idaM kaSca
brUyAdvedavedeti yaTA vetTa taTA brUhIti


14.6.7.[6]

vAyurvE gOtama tatsUtram  vAyunA vE gOtama sUtreRAyaM ca lokaH paraSca lokaH
sarvARi ca BUtAni saMdfbDAni Bavanti tasmAdvE gOtama puruzam
pretamAhurvyasraMsizatAsyANgAnIti vAyunA hi gOtama sUtreRa saMdfbDAni
BavantItyevamevEtadyAjYavalkyAntaryAmiRaM brUhIti


14.6.7.[7]

yaH pfTivyAM tizWan  pfTivyA antaro yaM pfTivI na veda yasya pfTivI SarIraM yaH
pfTivImantaro yamayati sa ta AtmAntaryAmyamftaH


14.6.7.[8]

so'psu tizWan  adByo'ntaro yamApo na viduryasyApaH SarIraM yo'po'ntaro yamayati
sa ta AtmAntaryAmyamftaH


14.6.7.[9]

yo'gnO tizWan  agnerantaro yamagnirna veda yasyAgniH SarIraM yo'gnimantaro
yamayati sa ta AtmAntaryAmyamftaH


14.6.7.[10]

ya AkASe tizWan  AkASAdantaro yamAkASo na veda yasyAkASaH SarIraM ya
AkASamantaro yamayati sa ta AtmAntaryAmyamftaH


14.6.7.[11]
yo vAyO tizWan  vAyorantaro yaM vAyurna veda yasya vAyuH SarIraM yo
vAyumantaro yama>


14.6.7.[12]

ya Aditye tizWan  AdityAdantaro yamAdityo na veda yasyAdityaH SarIraM ya
Adityamantaro yama>


14.6.7.[13]

yaScandratArake tizWan  candratArakAdantaro yaM candratArakaM na veda yasya
candratArakaM SarIraM yaScandratArakamantaro yama>


14.6.7.[14]

yo dikzu tizWan  digByo'ntaro yaM diSo na viduryasya diSaH SarIraM yo diSo'ntaro
yama>


14.6.7.[15]

yo vidyuti tizWan  vidyuto'ntaro yaM vidyunna veda yasya vidyucarIraM yo
vidyutamantaro yama>


14.6.7.[16]

ya stanayitnO tizWan  stanayitnorantaro yaM stanayitnurna veda yasya stanayitnuH
SarIraM ya stanayitnumantaro yamayati sa ta AtmAntaryAmyamfta
ityaDidevatamaTADilokam


14.6.7.[17]

yaH sarvezu lokezu tizWan  sarveByo lokeByo'ntaro yaM sarve lokA na viduryasya
sarve lokAH SarIraM yaH sarvAMlokAnantaro yamayati sa ta AtmAntaryAmyamfta ityu
evADilokamaTADivedam


14.6.7.[18]

yaH sarvezu vedezu tizWan  sarveByo vedeByo'ntaro ityu
evADivedamaTADiyajYam


14.6.7.[19]

sarvezu yajYezu tizWan  sarveByo yajYeByo'ntaro ityu
evADiyajYamaTADiBUtam


14.6.7.[20]
yaH sarvezu BUtezu tizWan  sarveByo BUteByo'ntaro yaM sarvARi BUtAni na
viduryasya sarvARi BUtAni SarIraM yaH sarvARi BUtAnyantaro yamayati sa ta
AtmAntaryAmyamfta ityu evADiBUtamaTADyAtmam


14.6.7.[21]

yaH prARe tizWan  prARAdantaro yaM prARo na veda yasya prARaH SarIraM yaH
prARamantaro yamayati sa ta AtmAntaryAmyamftaH


14.6.7.[22]

yo vAci tizWan  vAco'ntaro>



14.6.7.[23]

yaScakzuzi tizWan  cakzuzo'ntaro>



14.6.7.[24]

yaH Srotre tizWan SrotrAdantaro>



14.6.7.[25]

yo manasi tizWan  manaso'ntaro>



14.6.7.[26]

yastvaci tizWan  tvaco'ntaro>



14.6.7.[27]

yastejasi tizWan  tejaso'ntaro>



14.6.7.[28]

yastamasi tizWan  tamaso'ntaro>



14.6.7.[29]

yo retasi tizWan  retaso'ntaro>


14.6.7.[30]

ya Atmani tizWan  Atmano'ntaro>



14.6.7.[31]

adfzwo drazwASrutaH SrotA  amato mantAvijYAto vijYAtA nAnyo'sti drazwA nAnyo'sti
SrotA nAnyo'sti mantA nAnyo'sti vijYAtEza ta AtmAntaryAmyamfto'to'nyadArtaM tato
hoddAlaka AruRirupararAma


14.6.8.[1]

aTa ha vAcaknavyuvAca  brAhmaRA Bagavanto hantAhamimaM yAjYavalkyaM dvO
praSnO prakzyAmi tO cenme vivakzyati na vE jAtu yuzmAkamimaM
kaScidbrahmodyaM jeteti tO cenme na vivakzyati mUrDAsya vipatizyatIti pfca
gArgIti


14.6.8.[2]

sA hovAca  ahaM vE tvA yAjYavalkya yaTA kASyo vA vEdeho ograputra udyaM
DanuraDijyaM kftvA dvO vARavantO sapatnADivyADinO haste
kftvopottizWedevamevAhaM tvA dvAByAM praSnAByAmupodasTAM tO me brUhIti
pfca gArgIti


14.6.8.[3]

sA hovAca  yadUrDvaM yAjYavalkya divo yadavAkpfTivyA yadantarA dyAvApfTivI ime
yadBUtaM ca Bavacca BavizyaccetyAcakzate kasmiMstadotaM ca protaM ceti


14.6.8.[4]

sa hovAca  yadUrDvaM gArgI divo yadavAkpfTivyA yadantarA dyAvApfTivI ime
yadBUtaM ca Bavacca BavizyaccetyAcakzata AkASe tadotaM ca protaM ceti


14.6.8.[5]

sA hovAca  namaste yAjYavalkya yo ma etaM vyavoco'parasmE DArayasveti pfca
gArgIti


14.6.8.[6]

sA hovAca  yadUrDvaM yAjYavalkya divo yadavAkpfTivyA yadantarA dyAvApfTivI ime
yadBUtaM ca Bavacca BavizyaccetyAcakzate kasminneva tadotaM ca protaM ceti


14.6.8.[7]

sa hovAca  yadUrDvaM gArgI divo yadavAkpfTivyA yadantarA dyAvApfTivI ime
yadBUtaM ca Bavacca BavizyaccetyAcakzata AkASa eva tadotaM ca protaM ceti
kasminnvAkASa otaSca protaSceti


14.6.8.[8]

sa hovAca  etadvE tadakzaraM gArgI brAhmaRA
aBivadantyasTUlamanaRvahrasvamadIrGamalohitamasnehamacAyamatamo'vAyvanA
kASamasaNgamasparSamaganDamarasamacakzuzkamaSrotramavAgamano'tejaskama
prARamamuKamanAmAgotramajaramamaramaBayamamftamarajo'Sabdamavivftama
saMvftamapUrvamanaparamanantaramabAhyaM na tadaSnoti kaM cana na tadaSnoti
kaScana


14.6.8.[9]

etasya vA akzarasya  praSAsane gArgI dyAvApfTivI viDfte tizWata etasya vA
akzarasya praSAsane gArgi sUryAcandramasO viDftO tizWata etasya vA akzarasya
praSAsane gArgyahorAtrARyarDamAsA mAsA ftavaH saMvatsarA viDftAstizWantyetasya
vA akzarasya praSAsane gArgi prAcyo'nyA nadyaH syandante SveteByaH parvateByaH
pratIcyo'nyA yAM yAM ca diSametasya vA akzarasya praSAsane gArgi dadatam
manuzyAH praSaMsanti yajamAnaM devA darvyaM pitaro'nvAyattAH


14.6.8.[10]

yo vA etadakzaramaviditvA gArgi  asmiMloke juhoti dadAti tapasyatyapi bahUni
varzasahasrARyantavAnevAsya sa loko Bavati yo vA etadakzaramaviditvA
gArgyasmAllokAtprEti sa kfpaRo'Ta ya etadakzaraM gArgi viditvAsmAllokAtprEti sa
brAhmaRaH


14.6.8.[11]

tadvA etadakzaraM gArgi  adfzwaM drazwraSrutaM mantra!vijYAtaM vijYAtf nAnyadasti
drazwf nAnyadasti Srotf nAnyadasti mantf nAnyadasti vijYAtretadvE tadakzaraM gArgi
yasminnAkASa otaSca protaSceti


14.6.8.[12]

sA hovAca  brAhmaRA Bagavantastadeva bahu manyaDvaM yadasmAnnamaskAreRa
mucyADvE na vE jAtu yuzmAkamimaM kaScidbrahmodyaM jeteti tato ha
vAcaknavyupararAma


14.6.9.[1]

aTa hEnaM vidagDaH SAkalyaH papraca  kati devA yAjYavalkyeti sa hEtayEva nividA
pratipede yAvanto vESvadevasya nividyucyante trayaSca trI ca SatA trayaSca trI ca
sahasretyomiti hovAca

14.6.9.[2]

katyeva devA yAjYavalkyeti  trayastriMSadityomiti hovAca katyeva devA yAjYavalkyeti
zaqityomiti hovAca katyeva devA yAjYavalkyeti traya ityomiti hovAca katyeva devA
yAjYavalkyeti dvAvityomiti hovAca katyeva devA yAjYavalkyetyaDyarDa ityomiti
hovAca katyeva devA yAjYavalkyetyeka ityomiti hovAca katame te trayaSca trI ca SatA
trayaSca trI ca sahasreti


14.6.9.[3]

sa hovAca  mahimAna evEzAmete trayastriMSattveva devA iti katame te
trayastriMSadityazwO vasava ekAdaSa rudrA dvAdaSAdityAsta ekatriMSadindraScEva
prajApatiSca trayastriMSAviti


14.6.9.[4]

katame vasava iti  agniSca pfTivI ca vAyuScAntarikzaM cAdityaSca dyOSca
nakzatrARi cEte vasava etezu hIdaM sarvaM vasu hitamete hIdaM sarvaM vAsayante
tadyadidaM sarvaM vAsayante tasmAdvasava iti


14.6.9.[5]

katame rudrA iti  daSeme puruze prARA AtmEkAdaSaste
yadAsmAnmartyAcarIrAdutkrAmantyaTa rodayanti tadyadrodayanti tasmAdrudrA iti


14.6.9.[6]

katama AdityA iti  dvAdaSa mAsAH saMvatsarasyEta AdityA ete hIdaM sarvamAdadAnA
yanti tadyadidaM sarvamAdadAnA yanti tasmAdAdityA iti


14.6.9.[7]

katama indraH katamaH prajApatiriti  stanayitnurevendro yajYaH prajApatiriti katama
stanayitnurityaSaniriti katamo yajYa iti paSava iti


14.6.9.[8]

katame zaqiti  agniSca pfTivI ca vAyuScAntarikzaM cAdityaSca dyOScEte hyevedaM
sarvaM zaqiti


14.6.9.[9]

katame te trayo devA itIma eva trayo lokA ezu hIme sarve devA iti katamO dvO
devAvityannaM cEva prARaSceti katamo'DyarDa iti yo'yaM pavata iti


14.6.9.[10]

tadAhuH  yadayameka eva pavate'Ta kaTamaDyarDa iti yadasminnidaM
sarvamaDyArDnottenADyarDa iti katama eko deva iti sa brahma tyadityAcakzate


14.6.9.[11]

pfTivyeva yasyAyatanam  cakzurloko manojyotiryo vE taM puruzaM
vidyAtsarvasyAtmanaH parAyaRaM sa vE veditA syAdyAjYavalkya veda vA ahaM tam
puruzaM sarvasyAtmanaH parAyaRaM yamAtTa ya evAyaM SArIraH puruzaH sa eza
vadEva SAkalya tasya kA devateti striya iti hovAca


14.6.9.[12]

rUpARyeva yasyAyatanam  cakzurloko manojyotiryo vE taM puruzaM
vidyAtsarvasyAtmanaH parAyaRaM sa vE veditA syAdyAjYavalkya veda vA ahaM tam
puruzaM sarvasyAtmanaH parAyaRaM yamAtTa ya evAsAvAditye puruzaH sa eza
vadEva SAkalya tasya kA devateti cakzuriti hovAca


14.6.9.[13]

AkASa eva yasyAyatanam  cakzurloko mano> ya evAyaM vAyO puruzaH sa eza
vadEva SAkalya tasya kA devateti prARa iti hovAca


14.6.9.[14]

kAma eva yasyAyatanam  cakzurloko mano> ya evAsO candre puruzaH sa eza
vadEva SAkalya tasya kA devateti mana iti hovAca


14.6.9.[15]

teja eva yasyAyatanam  cakzurloko mano> ya evAyamagnO puruzaH sa eza vadEva
SAkalya tasya kA devateti vAgiti hovAca


14.6.9.[16]

tama eva yasyAyatanam  cakzurloko mano> ya evAyaM cAyAmayaH puruzaH sa eza
vadEva SAkalya tasya kA devateti mftyuriti hovAca


14.6.9.[17]

Apa eva yasyAyatanam  cakzurloko mano> ya evAyamapsu puruzaH sa eza vadEva
SAkalya tasya kA devateti varuRa iti hovAca


14.6.9.[18]

reta eva yasyAyatanam  cakzurloko mano> ya evAyaM putramayaH puruzaH sa eza
vadEva SAkalya tasya kA devateti prajApatiriti hovAca

14.6.9.[19]

SAkalyeti hovAca yAjYavalkyaH  tvAM svidime brAhmaRA aNgArAvakzayaRamakratA3 iti



14.6.9.[20]

yAjYavalkyeti hovAca SAkalyo  yadidaM kurupaYcAlAnAM brAhmaRAnatyavAdIH kim
brahma vidvAniti diSo veda sadevAH sapratizWA iti yaddiSo vetTa sadevAH
sapratitizWAH


14.6.9.[21]

kiMdevato'syAM prAcyAM diSyasIti  Adityadevata iti sa AdityaH kasminpratizWita iti
cakzuzIti kasminnu cakzuH pratizWitaM BavatIti rUpezviti cakzuzA hi rUpARi
paSyati kasminnu rUpARi pratizWitAni BavantIti hfdaya iti hfdayena hi rUpARi jAnAti
hfdaye hyeva rUpARi pratizWitAni BavantItyevamevEtadyAjYavalkya


14.6.9.[22]

kiMdevato'syAM dakziRAyAM diSyasIti  yamadevata iti sa yamaH kasminpratizWita iti
dakziRAyAmiti kasminnu dakziRA pratizWitA BavatIti SradDAyAmiti yadA hyeva
SradDatte'Ta dakziRAM dadAti SradDAyAM hyeva dakziRA pratizWitA BavatIti
kasminnu SradDA pratizWitA BavatIti hfdaya iti hfdayena hi SradDatte hfdaye
hyeva SradDA pratizWitA BavatItyevamevEtadyAjYavalkya


14.6.9.[23]

kiMdevato'syAM pratIcyAM diSyasIti  varuRadevata iti sa varuRaH kasminpratizWita
ityapsviti kasminnvApaH pratizWitA BavantIti retasIti kasminnu retaH pratizWitam
BavatIti hfdaya iti tasmAdapi pratirUpaM jAtamAhurhfdayAdiva sfpto hfdayAdiva
nirmita iti hfdaye hyeva retaH pratizWitaM BavatItyevamevEtadyAjYavalkya


14.6.9.[24]

kiMdevato'syAmudIcyAM diSyasIti  somadevata iti sa somaH kasminpratizWita iti
dIkzAyAmiti kasminnu dIkzA pratizWitA BavatIti satya iti tasmAdapi
dIkzitamAhuH satyaM vadeti satye hyeva dIkzA pratizWitA BavatIti kasminnu
satyaM pratizWitaM BavatIti hfdaya iti hfdayena hi satyaM jAnAti hfdaye hyeva
satyaM pratizWitaM BavatItyevamevEtadyAjYavalkya


14.6.9.[25]

kiMdevato'syAM DruvAyA+ diSyasIti  agnidevata iti so'gniH kasminpratizWita iti
vAcIti kasminnu vAkpratizWitA BavatIti manasIti kasminnu manaH pratizWitam
BavatIti hfdaya iti kasminnu hfdayaM pratizWitaM BavatIti


14.6.9.[26]
ahalliketi hovAca yAjYavalkyo  yatrEtadanyatrAsmanmanyAsE
yatrEtadanyatrAsmatsyAcvAno vEnadadyurvayAMsi vEnadvimaTnIranniti


14.6.9.[27]

kasminnu tvaM cAtmA ca pratizWitO sTa iti  prARa iti kasminnu prARaH pratizWita
ityapAna iti kasminnvapAnaH pratizWita iti vyAna iti kasminnu vyAnaH pratizWita
ityudAna iti kasminnUdAnaH pratizWita iti samAna iti


14.6.9.[28]

sa eza teti netyAsmA  agfhyo na hi gfhyate'SIryo na hi SIryate'saNgo'sito na sajyate na
vyaTata ityetAnyazwAvAyatanAnyazwO lokA azwO puruzAH sa
yastAnpuruzAnvyuduhya pratyuhyAtyakrAmIttaM tvOpanizadaM puruzaM pfcAmi
taM cenme na vivakzyasi mUrDA te vipatizyatIti taM ha SAkalyo na mene tasya ha
mUrDA vipapAta tasya hApyanyanmanyamAnAH parimoziRo'sTInyapajahruH


14.6.9.[29]

aTa ha yAjYavalkya uvAca  brAhmaRA Bagavanto yo vaH kAmayate sa mA pfcatu sarve
vA mA pfcata yo vaH kAmayate taM vaH pfcAni sarvAnvA vaH pfcAnIti teha brAhmaRA
na
daDfzuH


14.6.9.[30]

tAnhEtEH SlokEH papraca  yaTA vfkzo vanaspatistaTEva puruzo'mfzA  tasya
parRAni lomAni tvagasyotpAwikA bahiH


14.6.9.[31]

tvaca evAsya ruDiraM prasyandi tvaca utpawaH  tasmAttadAtunnAtprEti raso
vfkzAdivAhatAt


14.6.9.[32]

mAMsAnyasya SakarARi kinAwaM snAva tatsTiram  asTInyantarato dArURi majjA
majjopamA kftA


14.6.9.[33]

yadvfkzo vfkRo rohati mUlAnnavataraH punaH  martyaH svinmftyunA vfkRaH
kasmAnmUlAtprarohati


14.6.9.[34]

retasa iti mA vocata jIvatastatprajAyate  jAta eva na jAyate ko nvenaM janayetpunaH
DAnAruha u vE vfkzo'nyataH pretya samBavaH  yatsamUlamudvfheyurvfkzaM na
punarABavetmartyaH svinmftyunA vfkRaH kasmAnmUlAtprarohati vijYAnamAnandam
brahma rAterdAtuH parAyaRam  tizWamAnasya tadvida iti


14.6.10.[1]

janako ha vEdeha AsAM cakre  aTa ha yAjYavalkya AvavrAja sa hovAca janako vEdeho
yAjYavalkya kimarTamacArIH paSUnicannaRvantAnityuBayameva samrAqiti hovAca
yatte kaScidabravIttacfRavAmeti


14.6.10.[2]

abravInma udaNkaH SOlvAyanaH  prARo vE brahmeti yaTA
mAtfmAnpitfmAnAcAryavAnbrUyAttaTA tacOlvAyano'bravItprARo vE brahmetyaprARato
hi kiM syAdityabravIttu te tasyAyatanaM pratizWAM na me'bravIdityekapAdvA
etatsamrAqiti


14.6.10.[3]

sa vE no brUhi yAjYavalkya  sa evAyatanamAkASaH pratizWA priyamityenadupAsIta kA
priyatA yAjYavalkya prARa eva samrAqiti hovAca prARasya vE samrAwkAmAyAyAjyaM
yAjayatyapratigfhyasya pratigfhRAtyapi tatra vaDASaNgA Bavati yAM diSameti
prARasyEva samrAwkAmAya prARo vE samrAwparamaM brahma nEnaM prARo jahAti
sarvARyenaM BUtAnyaBikzaranti


14.6.10.[4]

devo BUtvA devAnapyeti  ya evaM vidvAnetadupAste hastyfzaBaM sahasraM dadAmIti
hovAca janako vEdehaH sa hovAca yAjYavalkyaH pitA me'manyata nAnanuSizya
hareteti ka eva te kimabravIditi


14.6.10.[5]

abravInme jitvA SElino  vAgvE brahmeti yaTA mAtfmAnpitfmAnAcAryavAnbrUyAttaTA
tacElino'bravIdvAgvE brahmetyavavadato hi kiM syAdabravIttu te tasyAyatanam
pratizWAM na me'bravIdityekapAdvA etatsamrAqiti


14.6.10.[6]

sa vE no brUhi yAjYavalkya  vAgevAyatanamAkASaH pratizWA prajYetyenadupAsIta kA
prajYatA yAjYavalkya vAgeva samrAqiti hovAca vAcA vE samrAqbanDuH prajYAyata
fgvedo yajurvedaH sAmavedo'TarvANgirasa itihAsaH purARaM vidyA upanizadaH SlokAH
sUtrARyanuvyAKyAnAni vyAKyAnAni vAcEva samrAwprajYAyante vAgvE samrAw
paramaM brahma nEnaM vAgjahAti sarvARyenaM BUtAnyaBikzaranti


14.6.10.[7]

devo BUtvA devAnapyeti  ya evaM vidvAnetadupAste hastyf>


14.6.10.[8]

abravInme varkuvArzRaH  cakzurvE brahmeti yaTA
mAtfmAnpitfmAnAcAryavAnbrUyAttaTA tadvArzRo'bravIccakzurvE brahmetyapaSyato
hi kiM syAdabravIttu te tasyAyatanaM pratizWAM na me'bravIdityekapAdvA
etatsamrAqiti


14.6.10.[9]

sa vE no brUhi yAjYavalkya  cakzurevAyatanamAkASaH pratizWA
satyamityenadupAsIta kA satyatA yAjYavalkya cakzureva samrAqiti hovAca cakzuzA
vE samrAwpaSyantamAhuradrAkzIriti sa AhAdrAkzamiti tatsatyaM Bavati cakzurvE
samrAwparamaM brahma nEnaM cakzurjahAti sarvARyenaM BUtAnyaBikzaranti


14.6.10.[10]

devo BUtvA devAnapyeti ya evaM vidvAnetadupAste hastyf



14.6.10.[11]

abravInme gardaBIvipIto BAradvAjaH  SrotraM vE brahmeti yaTA
mAtfmAnpitfmAnAcAryavAnbrUyAttaTA tadBAradvAjo'bravIcrotraM vE
brahmetyaSfRvato hi kiM syAdityabravIttu te tasyAyatanaM pratizWAM na
me'bravIdityekapAdvA etatsamrAqiti


14.6.10.[12]

sa vE no brUhi yAjYavalkya  SrotramevAyatanamAkASaH pratizWAnanta ityenadupAsIta
kAnantatA yAjYavalkya diSa eva samrAqiti hovAca tasmAdvE samrAqyAM kAM ca diSaM
gacati nEvAsyA antaM gacatyanantA hi diSaH SrotraM hi diSaH SrotraM vE samrAw
paramaM brahma nEnaM SrotraM jahAti sarvARyenaM BUtAnyaBikzaranti


14.6.10.[13]

devo BUtvA devAnapyeti  ya evaM vidvAnetadupAste hastyf>



14.6.10.[14]

abravInme satyakAmo jAvAlo  mano vE brahmeti yaTA
mAtfmAnpitfmAnAcAryavAnbrUyAttaTA tatsatyakAmo'bravInmano vE
brahmetyamanaso hi kiM syAdityabravIttu te tasyAyatanaM pratizWAM na
me'bravIdityekapAdvA etatsamrAqiti


14.6.10.[15]

sa vE no brUhi yAjYavalkya  mana evAyatanamAkASaH pratizWAnanda ityenadupAsIta
kAnandatA yAjYavalkya mana eva samrAqiti hovAca manasA vE samrAw
striyamaBiharyati tasyAM pratirUpaH putro jAyate sa Anando mano vE samrAw
paramaM brahma nEnaM mano jahAti sarvARyenaM BUtAnyaBikzaranti


14.6.10.[16]

devo BUtvA devAnapyeti  ya evaM vidvAnetadupAste hastyf>



14.6.10.[17]

abravInme vidagDaH SAkalyo  hfdayaM vE brahmeti yaTA
mAtfmAnpitfmAnAcAryavAnbrUyAttaTA tacAkalyo'bravIdDfdayaM vE
brahmetyahfdayasya hi kiM syAdityabravIttu te tasyAyatanaM pratizWAM na
me'bravIdityekapAdvA etatsamrAqiti


14.6.10.[18]

sa vE no brUhi yAjYavalkya  hfdayamevAyatanamAkASaH pratizWA
sTitirityenadupAsIta kA sTititA yAjYavalkya hfdayameva samrAqiti hovAca hfdayaM
vE samrAwsarvezAM BUtAnAM pratizWA hfdayena hi sarvARi BUtAni pratitizWanti
hfdayaM vE samrAwparamaM brahma nEnaM hfdayaM jahAti sarvARyenam
BUtAnyaBikzaranti


14.6.10.[19]

devo BUtvA devAnapyeti  ya evaM vidvAnetadupAste hastyfzaBaM sahasraM dadAmIti
hovAca janako vEdehaH sa hovAca yAjYavalkyaH pitA me'manyata nAnanuSizya
hareteti


14.6.11.[1]

aTa ha janako vEdehaH kUrcAdupAvasarpannuvAca  namaste yAjYavalkyAnu mA
SADIti sa hovAca yaTA vE samrARmahAntamaDvAnamezyanraTaM vA nAvaM vA
samAdadItEvamevEtABirupanizadBiH samAhitAtmAsyevaM vfndAraka AQyaH
sannaDItaveda uktopanizatka ito vimucyamAnaH kva gamizyasIti nAhaM
tadBagavanveda yatra gamizyAmItyaTa vE te'haM tadvakzyAmi yatra gamizyasIti
bravItu BagavAniti


14.6.11.[2]

sa hovAca  inDo vE nAmEza yo'yaM dakziRe'kzanpuruzastaM vA etaminDaM
santamindra ityAcakzate paro'kzeReva paro'kzapriyA iva hi devAH pratyakzadvizaH


14.6.11.[3]

aTEtadvAme'kziRi puruzarUpam  ezAsya patnI virAwtayoreza saMstAvo ya
ezo'ntarhfdaya AkASo'TEnayoretadannaM ya ezo'ntarhfdaye
lohitapiRqo'TEnayoretatprAvaraRaM yadetadantarhfdaye jAlakamivATEnayorezA sftiH
satI saMcaraRI yEzA hfdayAdUrDvAM nAqyuccarati


14.6.11.[4]

tA vA asyEtAH  hitA nAma nAqyo yaTA keSaH sahasraDA Binna etABirvA
etamAsravadAsravati tasmAdeza praviviktAhAratara iva BavatyasmAcArIrAdAtmanaH


14.6.11.[5]

tasyA vA etasya puruzasya  prAcI dikprAYcaH prARA dakziRA digdakziRAH prARAH
pratIcI dikpratyaYcaH prARA udIcI digudaYcaH prARA U UrDvA digUrDvAH prARA
avAcI
digavAYcaH prARA sarvA diSaH sarve prARAH


14.6.11.[6]

sa eza neti netyAtmA  agfhyo na hi gfhyate'SIryo na hi SIryate'saNgo'sito na sajyate na
vyaTate'BayaM vE janaka prApto'sIti hovAca yAjYavalkyaH sa hovAca janako vEdeho
namaste yAjYavalkyABayaM tvAgacatAdyo no BagavannaBayaM vedayasa ime videhA
ayamahamasmIti


14.7.1.[1]

janakaM ha vEdehaM yAjYavalkyo jagAma  samenena vadizya ityaTa ha yajjanakaSca
vEdeho yAjYavalkyaScAgnihotre samUdatustasmE ha yAjYavalkyo varaM dadO sa ha
kAmapraSnameva vavre taM hAsmE dadO taM ha samrAqeva pUrvaH papraca


14.7.1.[2]

yAjYavalkya kiMjyotirayaM puruza iti  AdityajyotiH samrAqiti hovAcAdityenEvAyaM
jyotizAste palyayate karma kurute uiparyetItyevamevEtadyAjYavalkya


14.7.1.[3]

astamita Aditye yAjYavalkya  kiMjyotirevAyaM puruza iti candrajyotiH samrAqiti
hovAca candreREvAyaM jyotizAste palyayate karma kurute
viparyetItyevamevEtadyAjYavalkya


14.7.1.[4]

astamita Aditye yAjYavalkya  candramasyastamite kiMjyotirevAyaM puruza
ityagnijyotiH samrAqiti hovAcAgninEvAyaM jyotizAste palyayate karma kurute
viparyetItyevamevEtadyAjYavalkya


14.7.1.[5]
astamita Aditye yAjYavalkya  candramasyastamite SAnte'gnO kiMjyotirevAyaM puruza
iti vAgjyotiH samrAqiti hovAca vAcEvAyaM jyotizAste palyayate karma kurute
viparyetIti tasmAdvE samrAqapi yatra svaH pARirna vinirjYAyate'Ta yatra
vAguccaratyupEva tatra RyetItyevamevEtadyAjYavalkya


14.7.1.[6]

astamita Aditye yAjYavalkya  candramasyastamite SAnte'gnO SAntAyAM vAci
kiMjyotirevAyaM puruza ityAtmajyotiH samrAqiti hovAcAtmanEvAyaM jyotizAste
palyayate karma kurute viparyetIti


14.7.1.[7]

katama Atmeti  yo'yaM vijYAnamayaH puruzaH prARezu hfdyantarjyotiH sa samAnaH
sannuBO lokO saMcarati DyAyatIva lelAyatIva saDIH svapno BUtvemaM
lokamatikrAmati


14.7.1.[8]

sa vA ayaM puruzo jAyamAnaH  SarIramaBisampadyamAnaH pApmaBiH saMsfjyate sa
utkrAmanmriyamARaH pApmano  vijahAti mftyo rUpARi


14.7.1.[9]

tasya vA etasya puruzasya  dve eva sTAne Bavata idaM ca paralokasTAnaM ca
saMDyaM tftIyaM svapnasTAnaM tasmintsaMDye sTAne tizWannuBe sTAne
paSyatIdaM ca paralokasTAnaM ca


14.7.1.[10]

aTa yaTAkramo'yaM paralokasTAne Bavati  tamAkramamAkramyoBayAnpApmana
AnandAMSca paSyati sa yatrAyaM prasvapityasya lokasya sarvAvato mAtrAmapAdAya
svayaM vihatya svayaM nirmAya svena BAsA svena jyotizA prasvapityatrAyaM puruzaH
svayaMjyotirBavati


14.7.1.[11]

na tatra raTA na raTayogA na panTAno Bavanti  aTa raTAnraTayogAnpaTaH
sfjate na tatrAnandA mudaH pramudo BavantyaTAnandAnmudaH pramudaH sfjate na
tatra veSAntAH sravantyaH puzkariRyo BavantyaTa veSAntAH sravantIH puzkariRIH
sfjate sa hi kartA


14.7.1.[12]

tadapyete SlokAH  svapnena SArIramaBiprahatyAsuptaH suptAnaBicAkaSIti
SukramAdAya punarEti sTAnaM hiraRmayaH pOruza ekahaMsaH


14.7.1.[13]

prARena rakzannaparaM kulAyaM bahizkulAyAdamftaScaritvA  sa Iyate amfto
yatrakAmaM hiraRmayaH pOruza ekahaMsaH


14.7.1.[14]

svapnAnta uccAvacamIyamAno rUpARi devaH kurute bahUniuteva strIBiH saha
modamAno jakzadutevApi BayAni paSyan


14.7.1.[15]

ArAmamasya paSyanti  na taM kaScana paSyatIti taM nAyatam
boDayedityAhurdurBizajyaM hAsmE Bavati yameza na pratipadyate


14.7.1.[16]

aTo KalvAhuH  jAgaritadeSa evAsyEza yAni hyeva jAgratpaSyati tAni supta ityatrAyam
puruzaH svayaMjyotirBavatItyevamevEtadyAjYavalkya so'haM Bagavate sahasraM
dadAmyata UrDvaM vimokzAyEva brUhIti


14.7.1.[17]

sa vA eza etasmintsvapnAnte  ratvA caritvA dfzwvEva puRyaM ca pApaM ca punaH
pratinyAyaM pratiyonyAdravati budDAntAyEva sa yadatra
kiMcitpaSyatyananvAgatastena BavatyasaNgo hyayaM puruza
ityevamevEtadyAjYavalkya so'haM Bagavate sahasraM dadAmyata UrDvaM
vimokzAyEva brUhIti


14.7.1.[18]

tadyaTA mahAmatsyaH  uBe kUle anusaMcarati pUrvaM cAparaM cEvamevAyam
puruza etA uBAvantAvanusaMcarati svapnAntaM ca budDAntaM ca


14.7.1.[19]

tadyaTAsminnAkASe  Syeno vA suparRo vA viparipatya SrAntaH saMhatya pakzO
sallayAyEva Driyata evamevAyaM puruza etasmA antAya DAvati yatra supto na kaM
cana kAmaM kAmayate na kaM cana svapnaM paSyati


14.7.1.[20]

tA vA asyEtA  hitA nAma nAqyo yaTA keSaH sahasraDA BinnastAvatARimnA tizWanti
Suklasya nIlasya piNgalasya haritasya lohitasya pUrRA aTa yatrEnaM GnantIva
jinantIva hastIva vicAyayati gartamiva patati yadeva jAgradBayaM paSyati
tadatrAvidyayA BayaM manyate'Ta yatra rAjeva devEvAhamevedaM sarvamasmIti
manyate so'sya paramo loko'Ta yatra supto na kaM cana kAmaM kAmayate na kaM
cana svapnaM paSyati

14.7.1.[21]

tadvA asyEtat  AtmakAmamAptakAmamakAmaM rUpaM tadyaTA priyayA striyA
samparizvakto na bAhyaM kiM cana veda nAntaramevamevAyaM SArIra AtmA
prAjYenAtmanA samparizvakto na bAhyaM kiM cana veda nAntaram


14.7.1.[22]

tadvA asyEtat  aticando'pahatapApmABayaM rUpamaSokAntaramatra pitApitA Bavati
mAtAmAtA lokA alokA devA adevA vedA avedA yajYA ayajYA atra steno'steno Bavati
BrURahABrURahA pOlkaso'pOlkasaScARqAlo cARqAlaH SramaRo'SramaRastApaso
tApaso'nanvAgataH puRyenAnvAgataH pApena tIrRo hi tadA sarvAYcokAnhfdayasya
Bavati


14.7.1.[23]

yadvE tanna paSyati  paSyanvE taddrazwavyaM na paSyati na hi
drazwurdfzwerviparilopo vidyate'vinASitvAnna tu taddvitIyamasti tato'nyadviBaktaM
yatpaSyet


14.7.1.[24]

yadvE tanna jiGrati  jiGranvE tadGrAtavyaM na jiGrati na hi
GrAturGrARAdviparilopo vidyate'vinASitvAnna tu taddvitIyamasti tato'nyadviBaktaM
yajjiGret


14.7.1.[25]

yadvE tanna rasayati  vijAnanvE tadrasaM na rasayati na hi rasayitU rasAdviparilopo
vidyate'vinASitvAnna tu taddvitIyamasti tato'nyadviBaktaM yadrasayet


14.7.1.[26]

yadvE tanna vadati  vadanvE tadvaktavyaM na vadati na hi vakturvaco viparilopo
vidyate'vinASitvAnna tu taddvitIyamasti tato'nyadviBaktaM yadvadet


14.7.1.[27]

yadvE tanna SfRoti  SfRvanvE tacrotavyaM na SfRoti na hi SrotuH Sruterviparilopo
vidyate'vinASitvAnna tu taddvitIyamasti tato'nyadviBaktaM yacfRuyAt


14.7.1.[28]

yadvE tanna manute  manvAno vE tanmantavyaM na manute na hi
manturmaterviparilopo vidyate'vinASitvAnna tu taddvitIyamastitato'nyadviBaktaM
yanmanvIta

14.7.1.[29]

yadvE tanna spfSati  spfSanvE tatsprazwavyaM na spfSati na hi sprazwu
spfzwerviparilopo'vinASitvAnna tu taddvitIyamasti tato'nyadviBaktaM yatspfSet


14.7.1.[30]

yadvE tanna vijAnAti  vijAnanvE tadvijYeyaM na vijAnAti na hi
vijYAturvijYAnAdviparilopo vidyate'vinASitvAnna tu taddvitIyamasti
tato'nyadviBaktaM yadvijAnIyAt


14.7.1.[31]

salila eko drazwAdvEto Bavati  eza brahmalokaH samrAqiti hEnamuvAcEzAsya
paramo loka ezo'sya parama Ananda etasyEvAnandasyAnyAni BUtAni
mAtrAmupajIvanti


14.7.1.[32]

sa yo manuzyARAM rudDaH samfdDo Bavati  anyezAmaDipatiH
sarvErmAnuzyakEH kAmEH sampannatamaH sa manuzyARAM parama AnandaH


14.7.1.[33]

aTa ye SataM manuzyARAmAnandAH  sa ekaH pitFRAM jitalokAnAmAnandaH


14.7.1.[34]

aTa ye SataM pitFRAM jitalokAnAmAnandAH  sa ekaH karmadevAnAmAnando ye
karmaRA
devatvamaBisampadyante


14.7.1.[35]

aTa ye SataM karmadevAnAmAnandAH  sa eka AjAnadevAnAmAnando yaSca
Srotriyo'vfjino'kAmahataH


14.7.1.[36]

aTa ye SatamAjAnadevAnAmAnandAH  sa eko devaloka Anando yaSca
Srotriyo'vfjino'kAmahataH


14.7.1.[37]

aTa ye SataM devaloka AnandAH  sa eko ganDarvaloka Anando yaSca
Srotriyo'vfjino'kAmahataH

14.7.1.[38]

aTa ye SataM ganDarvaloka AnandAH  sa ekaH prajApatiloka AnandAH  sa eko
brahmaloka Anando yaSca Srotriyo'vfjino'kAmahata eza brahmalokaH samrAqiti
hEnamanuSaSAsEtadamftaM so'haM Bagavate sahasraM dadAmyata UrDvaM
vimokzAyEva brUhIti


14.7.1.[39]

sa vA eza etasmintsamprasAde  ratvA caritvA dfzwvEva puRyaM ca pApaM ca punaH
pratinyAyaM pratiyonyAdravati budDAntAyEva sa yadatra
kiMcitpaSyatyananvAgatastena BavatyasaNgo hyayaM puruza
ityevamevEtadyAjYavalkya so'haM Bagavate sahasraM dadAmyata UrDvaM
vimokzAyEva brUhIti


14.7.1.[40]

atra ha yAjYavalkyo biBayAM cakAra  meDAvI rAjA sarveByo mAnteBya
udarOtsIditi sa yatrARimAnaM nyeti jarayA vopatapatA vARimAnaM nigacati yaTAmraM
vodumbaraM vA pippalaM vA banDanAtpramucyetEvamevAyaM SArIra
AtmEByo'NgeByaH sampramucya punaH pratinyAyaM pratiyonyAdravati prARAyEva


14.7.1.[41]

tadyaTAnaH susamAhitam  utsarjadyAyAdevamevAyaM SArIra AtmA
prAjYenAtmanAnvArUQa utsarjadyAti


14.7.1.[42]

tadyaTA rAjAnamAyantam  ugrAH pratyenasaH sUtagrAmaRyo'nnEH pAnErAvasaTEH
pratikalpante'yamAyAtyayamAgacatItyevaM hEvaMvidaM sarvARi BUtAni pratikalpanta
idaM brahmAyAtIdamAgacatIti


14.7.1.[43]

tadyaTA rAjAnaM prayiyAsantam  ugrAH pratyenasaH sUtagrAmaRya upasamAyantyevaM
hEvaMvidaM sarve prARA upasamAyanti yatrEtadUrDvocvAsI Bavati


14.7.2.[1]

sa yatrAyaM SArIra AtmAbalyaM nItya  sammohamiva nyetyaTEnamete prARA
aBisamAyanti sa etAstejomAtrAH samaByAdadAno hfdayamevAnvavakrAmati


14.7.2.[2]

sa yatrEza cAkzuzaH  puruzaH parANparyAvartate'TArUpajo BavatyekIBavati na
paSyatItyAhurekIBavati na rasayatItyAhurekIBavati na vadatItyAhurekIBavati na
SfRotItyAhurekIBavati na manuta ityAhurekIBavati na spfSatItyAhurekIBavati na
vijAnAtItyAhuH


14.7.2.[3]

tasya hEtasya  hfdayasyAgraM pradyotate tena pradyotenEza AtmA nizkrAmati
cakzuzwo vA mUrDno vAnyeByo vA SarIradeSeByastamutkrAmantam
prARo'nUtkrAmati prARamanUtkrAmantaM sarve prARA anUtkrAmanti
saMjYAnamevAnvavakrAmati sa eza jYaH savijYAno Bavati taM vidyAkarmaRI
samanvAraBete pUrvaprajYA ca


14.7.2.[4]

tadyaTA tfRajalAyukA  tfRasyAntaM gatvAtmAnamupasaMharatyevamevAyaM puruza
idaM SarIraM nihatyAvidyAM gamayitvAtmAnamupasaMharati


14.7.2.[5]

tadyaTA peSaskArI  peSaso  mAtrAmapAdAyAnyannavataraM kalyARataraM rUpaM tanuta
evamevAyaM puruza idaM SarIraM nihatyAvidyAM gamayitvAnyannavataraM rUpaM
tanute pitryaM vA ganDarvaM vA brAhmaM vA prAjApatyaM vA dEvaM vA mAnuzaM
vAnyeByo vA BUteByaH


14.7.2.[6]

sa vA ayamAtmA  brahma vijYAnamayo manomayo vANmayaH
prARamayaScakzurmayaH Srotramaya AkASamayo vAyumayastejomaya ApomayaH
pfTivImayaH kroDamayo'kroDamayo harzamayo'harzamayo
Darmamayo'DarmamayaH sarvamayastadyadedammayo'domaya iti yaTAkArI
yaTAcArI taTA Bavati sADukArI sADurBavati pApakArI pApo Bavati puRyaH
puRyena karmaRA Bavati pApaH pApeneti


14.7.2.[7]

aTo KalvAhuH  kAmamaya evAyaM puruza iti sa yaTAkAmo Bavati
taTAkraturBavati yaTAkraturBavati tatkarma kurute yatkarma kurute
tadaBisampadyata iti


14.7.2.[8]

tadeza Sloko Bavati  tadeva sattatsaha karmaREti liNgaM mano yatra nizaktamasya
prApyAntaM karmaRastasya yatkiM ceha karotyayam  tasmAllokAtpunarEtyasmE lokAya
karmaRa iti nu kAmayamAno'TAkAmayamAno yo'kAmo nizkAma AtmakAma AptakAmo
Bavati na tasmAtprARA utkrAmantyatrEva samavanIyante brahmEva sanbrahmApyeti



14.7.2.[9]

tadeza Sloko Bavati  yadA sarve pramucyante kAmA ye'sya hfdi sTitAH  aTa
martyo'mfto Bavatyatra brahma samaSnuta iti


14.7.2.[10]

tadyaTAhinirlvayanI  valmIke mftA pratyastA SayItEvamevedaM SarIraM
Sete'TAyamanasTiko'SarIraH prAjYa AtmA brahmEva loka eva samrAqiti hovAca
yAjYavalkyaH so'haM Bagavate sahasraM dadAmIti hovAca janako vEdehaH


14.7.2.[11]

tadapyete SlokAH  aRuH panTA vitaraH purARo mAMspfzwo'nuvitto mayEva  tena DIrA
apiyanti brahmavida utkramya svargaM lokamito vimuktAH


14.7.2.[12]

tasmiYcuklamuta nIlamAhuH piNgalaM haritaM lohitaM caeza panTA brahmaRA
hAnuvittastenEti brahmavittEjasaH puRyakfcca


14.7.2.[13]

anDaM tamaH praviSanti ye'samBUtimupAsate  tato BUya iva te tamo ya u
samBUtyAM ratAH


14.7.2.[14]

asuryA nAma te lokAH  anDena tamasAvftAH  tAMste pretyApigacantyavidvAMso'buDA
janAH


14.7.2.[15]

tadeva santastadu tadBavAmo na cedavedI mahatI vinazwiHye tadviduramftAste
BavantyaTetare duHKamevopayanti


14.7.2.[16]

AtmAnaM cedvijAnIyAdayamasmIti puruzaH  kimicankasya kAmAya SarIramanu
saMcaret


14.7.2.[17]

yasyAnuvittaH pratibudDa AtmAsmintsaMdehe gahane pravizwaH  sa viSvakftsa ha
sarvasya kartA tasya lokaH sa u loka eva


14.7.2.[18]

yadEtamanupaSyati  AtmAnaM devamaYjasA ISAnaM BUtaBavyasya na tadA vicikitsati


14.7.2.[19]

yasminpaYca paYcajanAH AkASaSca pratizWitaH  tameva manya AtmAnaM
vidvAnbrahmAmfto'mftam


14.7.2.[20]

yasmAdarvAkzaMvatsaro'hoBiH parivartate  taddevA jyotizAM
jyotirAyurhyopAsate'mftam


14.7.2.[21]

prARasya prARam  uta cakzuzaScakzuruta Srotrasya SrotramannasyAnnaM manaso ye
mano viduH  te nicikyurbrahma purARamagryaM manasEvAptavyaM neha nAnAsti kiM
cana


14.7.2.[22]

mftyoH sa mftyumApnoti ya iha nAneva paSyati
manasEvAnudrazwavyametadapramayaM Druvam


14.7.2.[23]

virajaH para AkASAt  aja AtmA mahA DruvaH  tameva DIro vijYAya prajYAM kurvIta
brAhmaRaH  nAnuDyAyAdbahUYcabdAnvAco viglApanaM hi taditi


14.7.2.[24]

sa vA ayamAtmA  sarvasya vaSI sarvasyeSAnaH sarvasyADipatiH sarvamidaM praSAsti
yadidaM kiM ca sa na sADunA karmaRA BUyAnno'evAsADunA kanIyAneza
BUtADipatireza lokeSvara eza lokapAlaH sa seturviDaraRa ezAM
lokAnAmasamBedAya


14.7.2.[25]

tametaM vedAnuvacanena vividizanti  brahmacaryeRa tapasA SradDayA
yajYenAnASakena cEtameva viditvA munirBavatyetameva pravrAjino lokamIpsantaH
pravrajanti


14.7.2.[26]

etadDa sma vE tatpUrve brAhmaRAH  anUcAnA vidvAMsaH prajAM na kAmayante kim
prajayA karizyAmo yezAM no'yamAtmAyaM loka iti te ha sma putrEzaRAyASca
vittEzaRAyASca lokEzaRAyASca vyutTAyATa BikzAcaryaM caranti yA hyeva
putrEzaRA sA vittEzaRA yA vittEzaRA sA lokEzaRoBe hyete ezaRe eva BavataH

14.7.2.[27]

sa eza neti netyAtmA  agfhyo na hi gfhyate'SIryo na hi SIryate'saNgo'sito na sajyate na
vyaTata ityataH pApamakaravamityataH kalyARamakaravamityuBe uBe hyeza ete
taratyamftaH sADvasADunI nEnaM kftAkfte tapato nAsya kena cana karmaRA loko
mIyate


14.7.2.[28]

tadetadfcAByuktam  eza nityo mahimA brAhmaRasya na karmaRA varDate no
kanIyAn  tasyEva syAtpadavittaM vidvitvA na karmaRA lipyate pApakeneti
tasmAdevaMvicrAnto dAnta uparatastitikzuH SradDAvitto BUtvAtmanyevAtmAnam
paSyetsarvamenaM paSyati sarvo'syAtmA Bavati sarvasyAtmA Bavati sarvam
pApmAnaM tarati nEnaM pApmA tarati sarvaM pApmAnaM tapati nEnaM pApmA tapati
vipApo vijaro vijiGatso'pipAso brAhmaRo Bavati ya evaM veda


14.7.2.[29]

sa vA eza mahAnaja AtmA  annAdo vasudAnaH sa yo hEvametam
mahAntamajamAtmAnamannAdaM vasudAnaM veda vindatevasu


14.7.2.[30]

sa vA eza mahAnaja AtmA  ajaro'maro'Bayo'mfto brahmABayaM vE janaka
prApto'sIti hovAca yAjYavalkyaH so'haM Bagavate videhAndadAmi mAM cApi saha
dAsyAyeti


14.7.2.[31]

sa vA eza mahAnaja AtmA  ajaro'maro'Bayo'mfto brahmABayaM vE brahmABayaM
hi vE brahma Bavati ya evaM veda


14.7.3.[1]

aTa ha yAjYavalkyasya dve BArye baBUvatuH  mEtreyI ca kAtyAyanI ca tayorha
mEtreyI brahmavAdinI baBUva strIprajYeva kAtyAyanI
so'nyadvfttamupAkarizyamARaH


14.7.3.[2]

yAjYavalkyo mEtreyIti hovAca  pravrajizyanvA are'hamasmAtsTAnAdasmi hanta
te'nayA kAtyAyanyAntaM karavARIti


14.7.3.[3]

sA hovAca mEtreyI  yannu ma iyaM BagoH sarvA pfTivI vittena pUrRA syAtsyAM
nvahaM tenAmftAho3 neti neti hovAca yAjYavalkyo yaTEvopakaraRavatAM jIvitaM
taTEva te jIvitaM syAdamftatvasya tu nASAsti vitteneti

14.7.3.[4]

sA hovAca mEtreyI  yenAhaM nAmftA syAM kimahaM tena kuryAM yadeva BagavAnveda
tadeva me brUhIti


14.7.3.[5]

sa hovAca yAjYavalkyaH  priyA Kalu no BavatI satI priyamavftadDanta Kalu
Bavati te'haM tadvakzyAmi vyAKyAsyAmi te vAcaM tu me vyAcakzARasya
nidiDyAsasveti bravItu BagavAniti


14.7.3.[6]

sa hovAca yAjYavalkyo  na vA are patyuH kAmAya patiH priyo BavatyAtmanastu
kAmAya patiH priyo Bavati  devAH priyA Bavanti na vA are vedAnAM kAmAya vedAH
priyA BavantyAtmanastu kAmAya vedAH priyA Bavanti na vA are yajYAnAM kAmAya
yajYAH priyA BavantyAtmanastu kAmAya yajYAH priyA Bavanti na vA are BUtAnAM
kAmAya BUtAni priyARi BavantyAtmanastu kAmAya BUtAni priyARi Bavanti na vA
are
sarvasya kAmAya sarvaM priyaM BavatyAtmanastu kAmAya sarvaM priyam
BavatyAtmA nvare drazwavyaH Srotavyo mantavyo nidiDyAsitavyo mEtreyyAtmani
vA are dfzwe Srute mate vijYAta idaM sarvaM viditam


14.7.3.[7]

brahma taM parAdAt  yo'nyatrAtmano devAnveda vedAstaM parAduryo'nyatrAtmano
vedAnveda yajYAstaM parAduryonyatrAtmano yajYAnveda BUtAni tam
parAduryo'nyatrAtmano BUtAni veda sarvaM taM parAdAdyo'nyatrAtmanaH sarvaM
vededaM brahmedaM kzatramime lokA ime devA ime vedA ime yajYA imAni
BUtAnIdaM sarvaM yadayamAtmA


14.7.3.[8]

sa yaTA dunduBerhanya>



14.7.3.[9]

sa yaTA vIRAyE>



14.7.3.[10]

sa yaTA SaNKasya>



14.7.3.[11]
sa yaTArdrEDAgnera>  sUtrARyanuvyAKyAnAni vyAKyAnAni dattaM hutamASitam
pAyitamayaM ca lokaH paraSca lokaH sarvARi ca BUtAnyasyEvEtAni sarvARi niSvasitAni



14.7.3.[12]

sa yaTA sarvAsAmapAM samudra ekAyana>



14.7.3.[13]

sa yaTA sEnDavaGano  anantaro'bAhyaH kftsno rasaGana eva syAdevaM vA ara
idaM mahadBUtamanantamapAraM kftsnaH prajYAnaGana evEteByo BUteByaH
samutTAya tAnyevAnuvinaSyati na pretya saMjYAstItyare bravImIti hovAca
yAjYavalkyaH


14.7.3.[14]

sA hovAca mEtreyI  atrEva mA BagavAnmohAntamApIpadanna vA ahamidaM vijAnAmi
na pretya saMjYAstIti


14.7.3.[15]

sa hovAca yAjYavalkyo  na vA are'haM mohaM bravImyavinASI vA are
yamAtmAnuccittiDarmA mAtrAsaMsargastvasya Bavati


14.7.3.[16]

yadvE tanna paSyati>



14.7.3.[17]

yadvE tanna jiGrati>



14.7.3.[18]

yadvE tanna rasayati



14.7.3.[19]

yadvE tanna vadati>



14.7.3.[20]

yadvE tanna SfRoti



14.7.3.[21]

yadvE tanna manute>



14.7.3.[22]

yadvE tanna spfSati



14.7.3.[23]

yadvE tanna vijAnAti>



14.7.3.[24]

yatra vA anyadiva syAt
tatrAnyo'nyatpaSyedanyo'nyajjiGredanyo'nyadrasayedanyo'nyadaBivadedanyo'nyacfR
uyAdanyo'nyanmanvItAnyo'nyatspfSedanyo'nyadvijAnIyAt


14.7.3.[25]

yatra tvasya sarvamAtmEvABUt  tatkena kaM paSyettatkena kaM jiGrettatkena kaM
rasayettatkena kamaBivadettatkena kaM SfRuyAttatkena kaM manvIta tatkena kaM
spfSettatkena kaM vijAnIyAdyenedaM sarvaM vijAnAti taM kena vijAnIyAdvijYAtAramare
kena vijAnIyAdityuktAnuSAsanAsi mEtrayyetAvadare Kalvamftatvamiti hoktvA
yAjYavalkyaH pravavrAja


14.7.3.[26]

aTa vaMSaH  tadidaM vayaM SOrpaRAyyAcOrpaRAyyo gOtamAdgOtamo vAtsyAdvAtsyo
vAtsyAcca pArASaryAcca pArASaryaH sAMkftyAcca BAradvAjAcca BAradvAja
OdavAheSca
SARqilyAcca SARqilyo vEjavApAcca gOtamAcca gOtamo vEjavApAyanAcca
vEzwapureyAcca vEzwapureyaH SARqilyAcca rOhiRAyanAcca rOhiRAyanAcca
rOhiRAyanaH SOnAkAcca jEvantAyanAcca rEByAcca rEByaH pOtimAzyAyaRAcca
kORqinyAyanAcca kORqinyAyanaH kORqinyAByAM kORqinyA OrRavABeBya
OrRavABAH kORqinyAtkORqinyaH kORqinyAtkORqinyaH kORqinyAccAgniveSyAcca



14.7.3.[27]

AgniveSyaH sEtavAt  sEtavaH pArASaryAtpArASaryo jAtUkarRyAjjAtUkarRyo
BAradvAjAdBAradvAjo BAradvAjAccAsurAyaRAcca gOtamAcca gOtamo
BAradvAjAdBAradvAjo valAkAkOSikAdvalAkAkOSikaH kAzAyaRAtkAzAyaRaH
sOkarAyaRAtsOkarAyaRastrEvaRestrEvaRirOpajanGanerOpajanGaniH
sAyakAyanAtsAyakAyanaH kOSikAyaneH kOSikAyanirGftakOSikAdGftakOSikaH
pArASaryAyaRAtpArASaryAyaRaH pArASaryAtpArASaryo jAtUkarRyAjjAtUkarRyo
BAradvAjAdBAradvAjo BAradvAjAccAsurAyaRAcca
yAskAccAsurAyaRastrEvaRestrEvaRirOpajanGanerOpajanGanirAsurerAsurirBAradvAjA
dBArdvAja AtreyAt


14.7.3.[28]

Atreyo mARweH  mARwirgOtamAdgOtamo gOtamAdgOtamo vAtsyAdvAtsyaH
SARqilyAcARqilyaH kESoryAtkApyAtkESoryaH kApyaH kumArahAritAtkumArahArito
gAlavAdgAlavo vidarBIkORqinyAdvidarBIkORqinyo vatsanapAto
bABravAdvatsanapAdbABravaH paTaH sOBarAtpanTAH
sOBaro'yAsyAdANgirasAdayAsya ANgirasa ABUtestvAzwrAdABUtistvAzwro
viSvarUpAttvAzwrAdviSvarUpastvAzwro'SviByAmaSvinO daDIca
ATarvaRAddaDyaNNATarvaRo'TarvaRo dEvAdaTarvA dEvo mftyoH
prADvaMsanAnmftyuH prADvaMsanaH praDvaMsanAtpraDvaMsana
ekarzerekarzirviprajitterviprajittirvyazwervyazwiH sanAruH sanAruH
sanAtanAtsanAtanaH sanagAtsanagaH paramezWinaH paramezWI brahmaRo brahma
svayamBu brahmaRe namaH


14.8.1.

pUrRamadaH pUrRamidaM pUrRAtpUrRamudacyate  pUrRasya pUrRamAdAya
pUrRamevAvaSizyata oM KaM brahma KaM purARaM vAyuraM Kamiti ha smAha
kOravyAyaRIputro vedo'yaM brAhmaRA vidurvedEnena yadveditavyam


14.8.2.[1]

trayAH prAjApatyAH  prajApatO pitari brahmacaryamUzurdevA manuzyA asurAH


14.8.2.[2]

uzitvA brahmacaryaM devA UcuH  bravItu no BavAniti teByo hEtadakzaramuvAca
da iti vyajYAsizwA3 iti vyajYAsizmeti hocurdAmyateti na AtTetyomiti hovAca
vyajYAsizweti


14.8.2.[3]

aTa hEnaM manuzyA UcuH  bravItu no BavAniti teByo hEtadevAkzaramuvAca da
iti vyajYAsizwA3 iti vyajYAsizmeti hocurdatteti na AtTetyomiti hovAca vyajYAsizweti


14.8.2.[4]

aTa hEnamasurA UcuH  bravItu no BavAniti teByo hEtadevAkzaramuvAca da iti
vyajYAsizwA3 iti vyajYAsizmeti hocurdayaDvamiti na AtTetyomiti hovAca
vyajYAsizweti tadetadevEzA dEvI vAganuvadati stanayitnurdadada iti dAmyata datta
dayaDvamiti tadetattrayaM SikzeddamaM dAnaM dayAmiti


14.8.3.

vAyuranilamamftaM BasmAntaM SarIram   o3M krato smara klibe smarAgne naya
supaTA rAye asmAnviSvAni deva vayunAni vidvAn yuyoDyasmajjuhurARameno
BUyizWAM te namOktiM viDemeti


14.8.4.

eza prajApatiryadDfdayam  etadbrahmEtatsarvaM tadetattryakzaraM hfdayamiti hf
ityekamakzaramaBiharantyasmE svAScAnye ca ya evaM veda da ityekamakzaraM
dadantyasmE svAScAnye ca ya evaM veda yamityekamakzarameti svargaM lokaM ya
evaM veda


14.8.5.

tadvE tadetadeva tadAsa  satyameva sa yo hEvametanmahadyakzaM praTamajaM
veda satyaM brahmeti jayatImAMlokAnjita innvasAvasadya evametanmahadyakzam
praTamajaM veda satyaM brahmeti satyaM hyeva brahma


14.8.6.[1]

Apa evedamagra AsuH  tA ApaH satyamasfjanta satyaM brahma prajApatim
prajApatirdevAn


14.8.6.[2]

te devAH satyamityupAsate  tadetattryakzaraM satyamiti sa ityekamakzaraM
tItyekamakzaramamityekamakzaraM praTamottame akzare satyam
maDyato'nftaM tadetadanftaM satyena parigfhItaM satyaBUyameva Bavati
nEvaMvidvAMsamanftaM hinasti


14.8.6.[3]

tadyattatsatyam  asO sa Adityo ya eza etasminmaRqale puruzo yaScAyaM
dakziRe'kzanpuruzastAvetAvanyo'nyasminpratizWitO raSmiBirvA
ezo'sminpratizWitaH prARErayamamuzminsa yadotkramizyanBavati
SudDamevEtanmaRqalaM paSyati nEnamete raSmayaH pratyAyanti


14.8.6.[4]

ya eza etasminmaRqale puruzaH  tasya BUriti Sira ekaM Sira ekametadakzaram
Buva iti bAhU dvO bAhU dve ete akzare svariti pratizWA dve pratizWe dve ete
akzare tasyopanizadahariti hanti pApmAnaM jahAti ca ya evaM veda


14.8.6.[5]
aTa yo'yaM dakziRe'kzanpuruzaH  tasya BUriti Sira ekaM Sira ekametadakzaram
Buva iti bAhU dvO bAhU dve ete akzare svariti pratizWA dve pratizWe dve ete
akzare tasyopanizadahamiti hanti pApmAnaM jahAti ca ya evaM veda


14.8.7.

vidyudbrahmetyAhuH  vidAnAdvidyudvidyatyenaM sarvasmAtpApmano ya evaM veda
vidyudbrahmeti vidyudDyeva brahma


14.8.8.

manomayo'yaM puruzo  BAHsatyastasminnantarhfdaye yaTA vrIhirvA yavo
vEvamayamantarAtmanpuruzaH sa eza sarvasya vaSI sarvasyeSAnaH sarvasyADipatiH
sarvamidaM praSAsti yadidaM kiM ca ya evaM veda


14.8.9.

vAcaM DenumupAsIta  tasyAScatvAra stanAH svAhAkAro vazawkAro hantakAraH
svaDAkArastasyE dvO stanO devA upajIvanti svAhAkAraM ca vazawkAraM ca
hantakAraM manuzyAH svaDAkAraM pitarastasyAH prARa fzaBo mano vatsaH


14.8.10.

ayamagnirvESvAnaro  yo'yamantaH puruze yenedamannaM pacyate yadidamadyate
tasyEza Gozo Bavati yametatkarRAvapiDAya SfRoti sa yadotkramizyanBavati
nEtaM GozaM SfRoti


14.8.11.

etadvE paramaM tapo  yadvyAhitastapyate paramaM hEva lokaM jayati ya evaM
vedEtadvE paramaM tapo yaM pretamaraRyaM haranti paramaM hEva lokaM jayati ya
evaM vedEtadvE paramaM tapo yaM pretamagnAvaByAdaDati paramaM hEva lokaM
jayati ya evaM veda


14.8.12.

yadA vE puruzo  asmAllokAtprEti sa vAyumAgacati tasmE sa tatra vijihIte yaTA
raTacakrasya KaM tena sa UrDva Akramate sa AdityamAgacati tasmE sa tatra vijihIte
yaTAqambarasya KaM tena sa UrDva Akramate sa candramasamAgacati tasmE sa
tatra vijihIte yaTA dunduBeH KaM tena sa UrDva Akramate sa
lokamAgacatyaSokamahimaM tasminvasati SaSvatIH samAH


14.8.13.

annaM brahmetyeka AhuH  tanna taTA pUyati vA annamfte prARAtprARo brahmetyeka
Ahustanna taTA Suzyati vE prARa fte'nnAdete ha tveva devate ekaDABUyaM BUtvA
paramatAM gacataH

14.8.13.

tadDa smAha prAtfdaH pitaram  kiM svidevEvaM viduze sADu kuryAtkimevAsmA
asADu kuryAditi sa ha smAha pARinA mA prAtfda kastvenayorekaDABUyaM BUtvA
paramatAM gacatIti


14.8.13.

tasmA u hEtaduvAca  vItyannaM vE vyanne hImAni sarvARi BUtAni vizwAni ramiti
prARo vE raM prARe hImAni sarvARi BUtAni ratAni sarvARi ha vA asminBUtAni
viSante
sarvARi BUtAni ramante ya evaM veda


14.8.14.[1]

ukTam  prARo vA ukTaM prARo hIdaM sarvamutTApayatyudDAsmA
ukTavidvIrastizWatyukTasya sAyujyaM salokatAM jayati ya evaM veda


14.8.14.[2]

prARo vE yajuH prARo hImAni sarvARi BUtAni yujyante yujyante hAsmE sarvARi
BUtAni SrEzWyAya yajuzaH sAyujyaM salokatAM jayati ya evaM veda


14.8.14.[3]

sAma  prARo vE sAma prARo hImAni sarvARi BUtAni samyaYci hAsmintsarvARi BUtAni
SrEzWyAya kalpante sAmnaH sAyujyaM salokatAM jayati ya evaM veda


14.8.14.[4]

kzatram  prARo vE kzatraM prARo hi vE kzatraM trAyate hEnaM prARaH kzaRitoH
pra kzatramAtramApnoti kzatrasya sAyujyaM salokatAM jayati ya evaM veda


14.8.15.[1]

BUmirantarikzaM dyOriti  azwAvakzarARyazwAkzaraM ha vA ekaM gAyatryE
padametadu hAsyA etatsa yAvadezu lokezu tAvadDa jayati yo'syA etadevaM padaM
veda


14.8.15.[2]

fco yajUMzi sAmAnIti  azwAvakzarARyazwAkzaraM ha vA ekaM gAyatryE padametadu
hEvAsyA etatsa yAvatIyaM trayI vidyA tAvadDa jayati yo'syA etadevaM padaM veda


14.8.15.[3]

prARo'pAno vyAna iti  azwAvakzarARyazwAkzaraM ha vA ekaM gAyatrE padametadu
hEvAsyA etatsa yAvadidaM prARi tAvadDa jayati yo'syA etadevaM padaM veda


14.8.15.[4]

aTAsyA etadeva  turIyaM darSataM padaM parorajA ya eza tapati yadvE caturTaM
tatturIyaM darSataM padamiti dadfSa iva hyeza parorajA iti sarvamu hyeza raja
uparyupari tapatyevaM hEva SriyA yaSasA tapati yo'syA etadevaM padaM veda


14.8.15.[5]

sEzA gAyatryetasmiMsturIye  darSate pade parorajasi pratizWitA tadvE tatsatye
pratizWitA cakzurvE satyaM cakzurhi vE satyaM tasmAdyadidAnIM dvO
vivadamAnAveyAtAmahamadrAkzamahamaSrOzamiti ya eva brUyAdahamadrAkzamiti
tasmA eva SraddaDyAt


14.8.15.[6]

tadvE tatsatyaM bale pratizWitam  prARo vE balaM tatprARe pratizWitaM
tasmAdAhurbalaM satyAdojIya ityevamvezA gAyatryaDyAtmaM pratizWitA


14.8.15.[7]

sA hEzA gayAMstatre  prARA vE gayAstatprARAMstatretadyadgayAMstatre tasmAdgAyatrI
nAma sa yAmevAmUmanvAhEzEva sA sa yasmA anvAha tasya prARAMstrAyate


14.8.15.[8]

tAM hEke  sAvitrImanuzwuBamanvAhurvAganuzwubetadvAcamanubrUma iti na taTA
kuryAdgAyatrImevAnubrUyAdyadi ha vA api bahviva pratigfhRAti na hEva tadgAyatryA
ekaM cana padaM prati


14.8.15.[9]

sa ya imAMstrIMlokAn  pUrRAnpratigfhRIyAtso'syA etatpraTamaM padamApnuyAdaTa
yAvatIyaM trayI vidyA yastAvatpratigfhRIyAtso'syA etaddvitIyaM padamApnuyAdaTa
yAvadidaM prARi yastAvatpratigfhRIyAtso'syA etattftIyaM padamApnuyAdaTAsyA
etadeva turIyaM darSataM padaM parorajA ya eza tapati nEva kena canApyaM kuta u
etAvatpratigfhRIyAt


14.8.15.[10]

tasyA upasTAnam  gAyatryasyekapadI dvipadI tripadI catuzpadyapadasi na hi
padyase namaste turIyAya darSatAya padAya parorajase'sAvado mA prApaditi yaM
dvizyAdasAvasmE kAmo mA samarDIti vA na hEvAsmE sa kAmaH samfDyate yasmA
evamupatizWate'hamadaH prApamiti vA


14.8.15.[11]

etadDa vE tajjanako vEdeho  buqilamASvatarASvimuvAca yannu ho
tadgAyatrIvidabrUTA aTa kaTaM hastI BUto vahasIti muKaM hyasyAH samrARna
vidAM cakareti hovAca


14.8.15.[12]

tasyA agnireva muKam  yadi ha vA api bahvivAgnAvaByAdaDati sarvameva
tatsaMdahatyevaM hEvEvaMvidyadyapi bahviva pApaM karoti sarvameva tatsampsAya
SudDaH pUto'jaro'mftaH samBavati


14.9.1.[1]

Svetaketurha vA AruReyaH  paYcAlAnAM parizadamAjagAma sa AjagAma jEvalam
pravAhaRaM paricArayamARaM tamudIkzyAByuvAda kumArA3 iti sa Bo3 iti
pratiSuSrAvAnuSizwo nvasi pitretyomiti hovAca


14.9.1.[2]

vetTa yaTemAH prajAH  prayatyo vipratipadyAntA3 iti neti hovAca vetTa yaTemaM
lokaM punarApadyAntA3 iti neti hEvovAca vetTa yaTAsO loka evaM bahuBiH punaH
punaH prayadBirna sampUryatA3 iti neti hEvovAca


14.9.1.[3]

vetTa yatiTyAmAhutyAM hutAyAm  ApaH puruzavAco BUtvA samutTAya vadantI3 iti
neti hEvovAca vetTo devayAnasya vA paTaH pratipadaM pitfyARasya vA yatkftvA
devayAnaM vA panTAnaM pratipadyate pitfyARaM vA


14.9.1.[4]

api hi na fzervacaH Srutam  dve sftI aSfRavaM pitFRAmahaM devAnAmuta martyAnAM
tAByAmidaM viSvamejatsameti yadantarA pitaraM mAtaraM ceti nAhamata ekaM cana
vedeti hovAca


14.9.1.[5]

aTa hEnaM vasatyopamantrayAM cakre  anAdftya vasatiM kumAraH pradudrAva sa
AjagAma pitaraM taM hovAceti vAva kila no BavAnpurAnuSizwAnavoca iti kaTaM
sumeDa iti paYca mA praSnAnrAjanyabanDuraprAkzIttato nEkaM cana vedeti
hovAca katame ta itIma iti ha pratIkAnyudAjahAra


14.9.1.[6]

sa hovAca  taTA nastvaM tAta jAnITA yaTA yadahaM kiM ca veda sarvamahaM
tattuByamavocaM prehi tu tatra pratItya brahmacaryaM vatsyAva iti BavAneva
gacatviti

14.9.1.[7]

sa AjagAma gOtamo  yatra pravAhaRasya jEvalerAsa tasmA
AsanamAhAryodakamAhArayAM cakArATa hAsmA arGaM cakAra


14.9.1.[8]

sa hovAca  varaM Bavate gOtamAya dadma iti sa hovAca pratijYAto ma eza varo yAM
tu kumArasyAnte vAcamaBAzaTAstAM me brUhIti


14.9.1.[9]

sa hovAca  dEvezu vE gOtama tadvarezu mAnuzARAM brUhIti



14.9.1.[10]

sa hovAca  vijYAyate hAsti hiraRyasyApAttaM go aSvAnAM dAsInAM pravarARAm
pariDAnAnAM mA no BavAnbahoranantasyAparyantasyAByavadAnyo BUditi sa vE
gOtama tIrTenecAsA ityupEmyahaM BavantImiti vAcA ha smEva pUrva upayanti


14.9.1.[11]

sa hopAyanakIrtA uvAca  taTA nastvaM gOtama mAparADAstava ca pitAmahA
yaTeyaM vidyetaH pUrvaM na kasmiMScana brAhmaRa uvAsa tAM tvahaM tuByaM
vakzyAmi ko hi tvEvaM bruvantamarhati pratyAKyAtumiti


14.9.1.[12]

asO vE loko'gnirgOtama  tasyAditya eva samidraSmayo DUmo'hararciScandramA
aNgArA nakzatrARi vizPuliNgAstasminnetasminnagnO devAH SradDAM juhvati tasyA
AhuteH somo rAjA samBavati


14.9.1.[13]

parjanyo vA agnirgOtama  tasya saMvatsara eva samidaBrARi DUmo
vidyudarciraSaniraNgArA hrAdunayo vizPuliNgAstasminnetasminnagnO devAH somaM
juhvati tasyA AhutervfzwiH samBavati


14.9.1.[14]

ayaM vE loko'gnirgOtama  tasya pfTivyeva samidvAyurDUmo rAtrirarcirdiSo'NgArA
avAntaradiSo vizPuliNgAstasminnetasminnagnO devA vfzwiM juhvati tasyA
AhuterannaM samBavati


14.9.1.[15]
puruzo vA agnirgOtama  tasya vyAttameva samitprARo DUmo vAgarciScakzuraNgArAH
SrotraM vizPuliNgAstasminnetasminnagnO devA annaM juhvati tasyA Ahute retaH
samBavati


14.9.1.[16]

yozA vA agnirgOtama  tasyA upasTa eva samillomAni DUm



o yonirarciryadantaH karoti te'NgArA aBinandA visPuliNgAstasminnetasminnagnO
devA reto juhvati tasyA AhuteH puruzaH samBavati sa jAyate sa jIvati yAvajjIvatyaTa
yadA mriyate'TEnamagnaye haranti


14.9.1.[17]

tasyAgnirevAgnirBavati  samitsamidDUmo DUmo'rcirarciraNgArA vizPuliNgA
vizPuliNgAstasminnetasminnagnO devAH puruzaM juhvati tasyA AhuteH puruzo
BAsvaravarRaH samBavati


14.9.1.[18]

te ya evametadviduH  ye cAmI araRye SradDAM satyamupAsate
te'rciraBisamBavantyarcizo'harahnu
ApUryamARapakzamApUryamARapakzAdyAnzaRmAsAnudaNNAditya eti mAseByo
devalokaM devalokAdAdityamAdityAdvEdyutaM tAnvEdyutAtpuruzo mAnasa etya
brahmalokAngamayati te tezu brahmalokezu parAH parAvato vasanti tezAmiha na
punarAvfttirasti


14.9.1.[19]]

aTa ye yajYena dAnena tapasA lokaM jayanti te DUmamaBisamBavanti
DUmAdrAtriM
rAtrerapakzIyamARapakzamapakzIyamARapakzAdyAnzaRmAsAndakziRAditya eti
mAseByaH pitflokaM pitflokAccandraM te candraM prApyAnnaM Bavanti tAMstatra
devA yaTA somaM rAjAnamApyAyasvApakzIyasvetyevamenAMstatra Bakzayanti tezAM
yadA tatparyavEtyaTemamevAkASamaBinizpadyanta AkASAdvAyuM vAyorvfzwiM
vfzweH pfTivIM te pfTivIM prApyAnnaM Bavanti ta evamevAnuparivartante'Ta ya
etO panTAnO na viduste kIwAH pataNgA yadidaM dandaSUkam


14.9.2.[1]

yo ha vE jyezWaM ca SrezWaM ca veda  jyezWaSca SrezWaSca svAnAM Bavati
prARo vE jyezWaSca SrezWaSca jyezWaSca SrezWaSca svAnAM Bavatyapi ca
yezAM buBUzati ya evaM veda


14.9.2.[2]

yo ha vE vasizWAM veda  vasizWaH svAnAM Bavati vAgvE vasizWA vasizWaH
svAnAM Bavati ya evaM veda


14.9.2.[3]

yo ha vE pratizWAM veda  pratitizWati same pratitizWati durge cakzurvE
pratizWA cakzuzA hi same ca durge ca pratitizWati pratitizWati same pratitizWati
durge ya evaM veda


14.9.2.[4]

yo ha vE sampadaM veda  saM hAsmE padyate yaM kAmaM kAmayate SrotraM vE
sampacrotre hIme sarve vedA aBisampannAH saM hAsmE padyate yaM kAmaM
kAmayate ya evaM veda


14.9.2.[5]

yo ha vA AyatanaM veda  AyatanaM svAnAM BavatyAyatanaM janAnAM mano vA
AyatanamAyatanaM svAnAM BavatyAyatanaM janAnAM ya evaM veda


14.9.2.[6]

yo ha vE prajAtiM veda  prajAyate prajayA paSuBI reto vE prajAtiH prajAyate prajayA
paSuBirya evaM veda


14.9.2.[7]

te heme prARAH  ahaMSreyase vivadamAnA brahma jagmuH ko no vasizWa iti
yasminva utkrAnta idaM SarIraM pApIyo manyate sa vo vasizWa iti


14.9.2.[8]

vAgGoccakrAma  sA saMvatsaraM prozyAgatyovAca kaTamaSakata madfte jIvitumiti
te hocuryaTA kaqA avadanto vAcA prARantaH prARena paSyantaScakzuzA SfRvantaH
SrotreRa vidvAMso manasA prajAyamAnA retasEvamajIvizmeti praviveSa ha vAk


14.9.2.[9]

cakzurhoccakrAma  tatsaMvatsaraM prozyAgatyovAca kaTamaSakata madfte
jIvitumiti te hocuryaTAnDA apaSyantaScakzuzA prARantaH prARena vadanto vAcA
SfRvantaH SrotreRa vidvAMso manasA prajAyamAnA retasEvamajIvizmeti praviveSa ha
cakzuH


14.9.2.[10]

SrotraM hoccakrAma  tatsaMvatsaraM prozyAgatyovAca kaTamaSakata madfte
jIvitumiti te hocuryaTA baDirA aSfRvantaH SrotreRa prARantaH prARena vadanto vAcA
paSyantaScakzuzA vidvAMso manasA prajAyamAnA retasEvamajIvizmeti praviveSa ha
Srotram


14.9.2.[11]

mano hoccakrAma  tatsaMvatsaraM prozyAgatyovAca kaTamaSakata madfte
jIvitumiti te hocuryaTA mugDA avidvAMso manasA prARantaH prARena vadanto vAcA
paSyantaScakzuzA SfRvantaH SrotreRa prajAyamAnA retasEvamajIvizmeti praviveSa
ha manaH


14.9.2.[12]

reto hoccakrAma  tatsaMvatsaraM prozyAgatyovAca kaTamaSakata madfte jIvitumiti
te hocuryaTA klIbA aprajAyamAnA retasA prARantaH prARena vadanto vAcA
paSyantaScakzuzA SfRvantaH SrotreRa vidvAMso manasEvamajIvizmeti praviveSa ha
retaH


14.9.2.[13]

aTa ha prARa utkramizyan  yaTA mahAsuhayaH sEnDavaH
paqvISaSaNkUntsaMvfhedevaM hEvemAtprARAntsaMvavarha te hocurmA Bagava
utkramIrna vE SakzyAmastvadfte jIvitumiti tasya vE me baliM kuruteti taTeti


14.9.2.[14]

sA ha vAguvAca  yadvA ahaM vasizWAsmi tvaM tadvasizWo'sIti cakzuryadvA aham
pratizWAsmi tvaM tatpratizWo'sIti SrotraM yadvA ahaM sampadasmi tvaM
tatsampadasIti mano yadvA ahamAyatanamasmi tvaM tadAyatanamasIti reto yadvA
ahaM prajAtirasmi tvaM tatprajAtirasIti tasyo me kimannaM kiM vAsa iti yadidaM kiM cA
SvaBya A krimiBya A kIwapataNgeByastatte'nnamApo vAsa iti na ha vA asyAnannaM
jagDaM Bavati nAnannaM pratigfhItaM ya evametadanasyAnnaM veda


14.9.2.[15]

tadvidvAMsaH SrotriyAH  aSizyanta AcAmantyaSitvAcAmantyetameva tadanamanagnaM
kurvanto manyante tasmAdevaMvidaSizyannAcAmedaSitvAcAmedetameva
tadanamanagnaM kurute


14.9.3.[1]

sa yaH kAmayate  mahatprApnuyAmityudagayana ApUryamARapakze puRyAhe
dvAdaSAhamupasadvratI BUtvOdumbare kaMse camase vA vA sarvOzaDam
PalAnIti samBftya parisamuhya parilipyAgnimupasamADAyAvftAjyaM saMskftya
puMsA nakzatreRa manTaM saMnIya juhoti


14.9.3.[2]

yAvanto devAstvayi jAtavedaH  tiryaYco Gnanti puruzasya kAmAn teByo'ham
BAgaDeyaM juhomi te mA tfptAH kAmEstarpayantu svAhA

14.9.3.[3]

yA tiraScI nipadyase'haM viDaraRI iti  tAM tvA Gftasya DArayA yaje
saMrADanImahaM svAhA  prajApate na tvadetAnyanya iti tftIyAM juhoti


14.9.3.[4]

jyezWAya svAhA SrezWAya svAheti  agnO hutvA manTe saMsravamavanayati prARAya
svAhA vasizWAyE svAhetyagnO cakzuze svAhA sampade svAhetyagnO SrotrAya
svAhAyatanAya svAhetyagnO> manase svAhA prajAtyE svAhetyagnO> retase
svAhetyagnO>


14.9.3.[5]

BUtAya svAheti  agnO> Bavizyate svAhetyagnO> viSvAya svAhetyagnO> sarvAya
svAhetyagnO>


14.9.3.[6]

pfTivyE svAheti  agnO> antarikzAya svAhetyagnO> dive svAhetyagnO> digByaH
svAhetyagnO> brahmaRe svAhetyagnO> kzatrAya svAhetyagnO>


14.9.3.[7]

BUH svAheti  agnO> BuvaH svAhetyagnO svaH svAhetyagnO> BUrBuvaH svaH
svAhetyagnO>


14.9.3.[8]

agnaye svAheti  agnO> somAya svAhetyagnO> tejase svAhetyagnO> SriyE
svAhetyagnO> lakzmyE svAhetyagnO> savitre svAhetyagnO> sarasvatyE
svAhetyagnO viSveByo deveByaH svAhetyagnO> prajApataye svAhetyagnO hutvA
manTe saMsravamavanayati


14.9.3.[9]

aTEnamaBimfSati  Bramasi jvaladasi pUrRamasi prastabDamasyekasaBamasi
hiNkftamasi hiNkriyamARamasyudgITamasyudgIyamAnamasi SrAvitamasi
pratyASrAvitamasyArdre saMdIptamasi viBUrasi praBUrasi jyotirasyannamasi
niDanamasi saMvargo'sIti


14.9.3.[10]

aTEnamudyacati  Amo'syAmaM hi te mayi sa hi rAjeSAno'DipatiH sa mA
rAjeSAno'DipatiM karotviti


14.9.3.[11]

aTEnamAcAmati  tatsaviturvareRyam  maDu vAtA ftAyate maDu kzaranti sinDavaH
mADvIrnaH santvozaDIH  BUH svAhA


14.9.3.[12]

Bargo devasya DImahi  maDu naktamutozaso maDumatpArTivaM rajaH  maDu
dyOrastu naH pitA  BuvaH svAhA


14.9.3.[13]

Diyo yo naH pracodayAt  maDumAnno vanaspatirmaDumAmastu sUryaH
mADvIrgAvo Buvantu naH  svaH svAheti sarvAM ca sAvitrImanvAha sarvASca
maDumatIH sarvASca vyAhftIrahamevedaM sarvaM BUyAsaM BUrBuvaH svaH
svAhetyantata Acamya prakzAlya prARI jaGanenAgniM prAkSirAH saMviSati


14.9.3.[14]

prAtarAdityamupatizWate  diSAmekapuRqarIkamasyaham
manuzyARAmekapuRqarIkaM BUyAsamiti yaTetametya jaGanenAgnimAsIno vaMSaM
japati


14.9.3.[15]

taM hEtamuddAlaka AruRiH  vAjasaneyAya yAjYavalkyAyAntevAsina uktvovAcApi ya enaM
Suzke sTARO niziYcejjAyeraYcAKAH praroheyuH palASAnIti


14.9.3.[16]

etamu hEva vAjasaneyo yAjYavalkyo  maDukAya pENgyAyAntevA>


14.9.3.[17]

etamu hEva maDukaH pENgyaH  cUqAya BAgavittaye'ntevA>


14.9.3.[18]

etamu hEva cUqo BAgavittiH  jAnakaya AyasTURAyAntevA>


14.9.3.[19]

etamu hEva jAnakirAyasTURaH  satyakAmAya jAbAlAyAntevA>


14.9.3.[20]

etamu hEva satyakAmo jAbAlo  antevAsiBya uktvovAcApi ya enaM Suzke sTARO
niziYcejjAyeraYcAKAH praroheyuH palASAnIti tametaM nAputrAya vAnantevAsine vA
brUyAt


14.9.3.[21]

caturOdumbaro Bavati  OdumbaraScamasa Odumbara sruva Odumbara iDma
OdumbaryA upamanTanyO


14.9.3.[22]

daSa grAmyARi DAnyAni Bavanti  vrIhiyavAstilamAzA aRupriyaNgavo goDUmASca
masUrASca KalvASca KalakulASca tAntsArDaM pizwvA daDnA maDunA
GftenopasiYcatyAjyasya juhoti


14.9.4.[1]

ezAM vE BUtAnAM pfTivI rasaH  pfTivyA Apo'pAmozaDaya ozaDInAM puzpARi
puzpARAM PalAni PalAnAM puruzaH puruzasya retaH


14.9.4.[2]

sa ha prajApatirIkzAM cakre  hantAsmE pratizWAM kalpayAnIti sa striyaM sasfje tAM
sfzwvADa upAsta tasmAtstriyamaDa upAsIta SrIrhyezA sa etaM prAYcaM
grAvARamAtmana eva samudapArayattenEnAmaByasfjat


14.9.4.[3]

tasyA vedirupasTo  lomAni barhiScarmADizavaRe samidDo maDyatastO muzkO
sa yAvAnha vE vAjapeyena yajamAnasya loko Bavati tAvAnasya loko Bavati ya evaM
vidvAnaDopahAsaM caratyA sa strIRAM sukftaM vfNkte'Ta ya idamavidvAnaDopahAsaM
caratyAsya striyaH sukftaM vfYjate


14.9.4.[4]

etadDa sma vE tadvidvAnuddAlaka AruRirAha  etadDa sma vE tadvidvAnnAko
mOdgalya AhEtadDa sma vE tadvidvAnkumArahArita Aha bahavo  maryA
brAhmaRAyanA nirindriyA visukfto'smAllokAtprayanti ya idamavidvAMso'DopahAsaM
carantIti


14.9.4.[5]

bahu vA idaM suptasya vA jAgrato vA reta skandati  tadaBimfSedanu vA mantrayeta
yanme'dya retaH pfTivImaskAntsIdyadozaDIrapyasaradyadapaH  idamahaM tadreta
Adade punarmAmEtvindriyaM punasteja punarBagaH  punaragnayo DizRyA
yaTAsTAnaM kalpantAmityanAmikANguzWAByAmAdAyAntareRa stanO vA BruvO
vA
nimfYjyAt

14.9.4.[6]

aTa yadyudaka AtmAnaM paSyet  tadaBimantrayeta mayi teja indriyaM yaSo
draviRaM sukftamiti


14.9.4.[7]

SrIrha vA ezA strIRAm  yanmalodvAsAstasmAnmalodvAsasaM
yaSasvinImaBikramyopamantrayeta sA cedasmE na dadyAtkAmamenAmapakrIRIyAtsA
cedasmE nEva dadyAtkAmamenAM yazwyA vA pARinA vopahatyAtikrAmedindriyeRa te
yaSasA yaSa Adada ityayaSA eva Bavati


14.9.4.[8]

sa yAmicet  kAmayeta meti tasyAmarTaM nizWApya muKena muKaM
saMDAyopasTamasyA aBimfSya japedaNgAtsamBavasi hfdayAdaDi jAyase  sa
tvamaNgakazAyo'si digDavidDAmiva mAdayeti


14.9.4.[9]

aTa yAmicet  na garBaM daDIteti tasyAmarTaM nizWApya muKena muKaM
saMDAyABiprARyApAnyAdindriyeRa te retasA reta Adada ityaretA eva Bavati


14.9.4.[10]

aTa yAmicet  garBaM daDIteti tasyAmarTaM nizWApya muKena muKaM
saMDAyApAnyABiprARyAdindriyeRa te retasA reta AdaDAmIti garBiRyeva Bavati


14.9.4.[11]

aTa yasya jAyAyE jAraH syAt  taM ceddvizyAdAmapAtre'gnimupasamADAya pratilomaM
Sarabarhi stIrtvA tasminnetAstisraH SaraBfzWIH pratilomAH sarpizAttkA
juhuyAnmama samidDe'hOzIrASAparAkASO ta Adade'sAviti nAma gfhRAti mama
samidDe'hOzIH putrapaSUMsta Adade'sAviti nAma gfhRAti mama samidDe'hOzIH
prARApAnO ta Adade'sAviti nAma gfhRAti sa vA eza nirindriyo visukfdasmAllokAtprEti
yamevaMvidbrAhmaRaH Sapati tasmAdevaMvicrotriyasya jAyAyA upahAsaM neceduta
hyevaMvitparo Bavati


14.9.4.[12]

aTa yasya jAyAmArtavaM vindet  tryahaM kaMse na pibedahatavAsA nEnAM vfzalo na
vfzalyupahanyAttrirAtrAnta AplUya vrIhInavaGAtayet


14.9.4.[13]

sa ya icet  putro me gOro jAyeta vedamanubruvIta sarvamAyuriyAditi kzIrOdanam
pAcayitvA sarpizmantamaSnIyAtAmISvarO janayitavE

14.9.4.[14]

aTa ya icet  putro me kapilaH piNgalo jAyeta dvO vedAvanubruvIta sarvamAyuriyAditi
daDyodanaM pAcayitvA>


14.9.4.[15]

aTa ya icet  putro me SyAmo lohitAkzo jAyeta trInvedAnanubruvIta
sarvamAyuriyAdityudOdanaM pAcayitvA>


14.9.4.[16]

aTa ya icet  duhitA me paRqitA jAyeta sarvamAyuriyAditi tilOdanaM pAcayitvA>


14.9.4.[17]

aTa ya icet  putro me paRqito vijigITaH samitiMgamaH SUSrUzitAM vAcaM BAzitA
jAyeta sarvAnvedAnanubruvIta sarvamAyuriyAditi mAMsOdanaM pAcayitvA
sarpizmantamaSnIyAtAmISvarO janayitavA OkzRena vArzaBeRa vA


14.9.4.[18]

aTABiprAtareva  sTAlIpAkAvftAjyaM cezwitvA sTAlIpAkasyopaGAtaM juhotyagnaye
svAhAnumataye svAhA devAya savitre satyaprasavAya svAheti hutvodDftya prASnAti
prASyetarasyAH prayacati prakzAlya pARI udapAtraM pUrayitvA tenEnAM
triraByukzatyutizWAto viSvAvaso'nyAmica praParvyam  saM jAyAM pratyA saheti


14.9.4.[19]

aTEnAmaBipadyate  amo'hamasmi sA tvaM sA tvamasyamo ahaM sAmAhamasmi
fktvaM dyOrahaM pfTivI tvam  tAvehi saMraBAvahE saha reto daDAvahE  puMse
putrAya vittaya iti


14.9.4.[20]

aTAsyA UrU vihApayati  vijihITAM dyAvApfTivI iti tasyAmarTaM nizWApya muKena
muKaM saMDAya trirenAmanulomAmanumArzwi vizRuryoniM kalpayatu tvazwA
rUpARi piMSatu  AsiYcatu prajApatirDAtA garBaM daDAtu te  garBaM Dehi sinIvAli
garBaM Dehi pfTuzwuke  garBaM te aSvinO devAvADattAM puzkarasrajO


14.9.4.[21]

hiraRyayI araRI  yAByAM nirmanTatAmaSvinO devO  taM te garBaM daDAmahe
daSame mAsi sUtave  yaTAgnigarBA pfTivI yaTA dyOrindreRa garBiRI vAyurdiSAM
yaTA garBa evaM garBaM daDAmi te'sAviti nAma gfhRAti


14.9.4.[22]

sozyantImadBiraByukzati  yaTA vAtaH puzkariRIM samINgayati sarvataH  evA te
garBa ejatu sahAvEtu jarAyuRA  indrasyAyaM vrajaH kftaH sArgaqaH sapariSrayaH
tamindra nirjahi garBeRa sAvaraM saheti


14.9.4.[23]

jAte'gnimupasamADAya  aNka ADAya kaMse pfzadAjyamAnIya pfzadAjyasyopaGAtaM
juhotyasmintsahasraM puzyAsameDamAnaH svagfhe asyopasadyAM mA cEtsItprajayA
ca paSuBiSca svAhA mayi prARAMstvayi manasA juhomi svAhA


14.9.4.[24]

yatkarmaRAtyarIricam  yadvA nyUnamihAkaramagnizwatsvizwakfdvidvAntsvizwaM
suhutaM karotu svAheti


14.9.4.[25]

aTAsyAyuzyaM karoti  dakziRaM karRamaBiniDAya vAgvAgiti triraTAsya
nAmaDeyaM karoti vedo'sIti tadasyEtadguhyameva nAma syAdaTa daDi maDu
GftaM saMsfjyAnantarhitena jAtarUpeRa prASayati BUstvayi daDAmi Buvastvayi
daDAmi BUrBuvaH svaH sarvaM tvayi daDAmIti


14.9.4.[26]

aTEnamaBimfSati  aSmA Bava paraSurBava hiraRyamasrutaM Bava AtmA vE
putranAmAsi sa jIva SaradaH Satamiti


14.9.4.[27]

aTAsya mAtaramaBimantrayate  iqAsi mEtrAvaruRI vIre vIramajIjanaTAH  sA tvaM
vIravatI Bava yAsmAnvIravato'karaditi


14.9.4.[28]

aTEnaM mAtre pradAya stanaM prayacati  yaste stanaH SaSayo yo mayoBUryo
ratnaDA vasuvidyaH sudatraH  yena viSvA puzyasi vAryARi sarasvati tamiha DAtave
kariti


14.9.4.[29]

taM vA etamAhuH  atipitA batABUratipitAmaho batABUH paramAM bata kAzWAM prApa
SriyA yaSasA brahmavarcasena ya evaMvido brAhmaRasya putro jAyata iti


14.9.4.[30]

aTa vaMSaH  tadidaM vayaM BAradvAjIputrAdBAradvAjIputro
vAtsImARqavIputrAdvAtsImARqavIputraH pArASarIputrAtpArASarIputro
gArgIputrAdgArgIputraH pArASarIkORqinIputrAtpArASarIkORqinIputro
gArgIputrAdgArgIputro gArgIputrAdgArgIputro bAqeyIputrAdbAqeyIputro
mOzikIputrAnmOzikIputro hArikarRIputrAdDArikarRIputro
BAradvAjIputrAdBAradvAjIputraH pENgIputrAtpENgIputraH
SOnakIputrAcOnakIputraH


14.9.4.[31]

kASyapIbAlAkyAmAWarIputrAtkASyapIbAlAkyAmAWarIputraH
kOtsIputrAtkOtsIputro
bODIputrAdbODIputro SAlaNkAyanIputrAcAlankAyanIputro
vArzagaRIputrAdvArzagaRIputro gOtamIputrAdgOtamIputra
AtreyIputrAdAtreyIputro gOtamIputrAdgOtamIputro vAtsIputrAdvAtsIputro
BAradvAjIputrAdBAradvAjIputraH pArASarIputrAtpArASarIputro
vArkAruRIputrAdvArkAruRIputra ArtaBAgIputrAdArtaBAgIputraH
SONgIputrAcONgIputraH sAMkftIputrAtsAMkftIputraH


14.9.4.[32]

AlambIputrAt  AlambIputra AlambAyanIputrAdAlambAyanIputro
jAyantIputrAjjAyantIputro mARqUkAyanIputrAnmARqUkAyanIputro
mARqUkIputrAnmARqUkIputraH SARqilIputrAcARqilIputro
rATItarIputrAdrATItarIputraH krOYcikIputrAByAM krOYcikIputrO
vEdaBftIputrAdvEdaBftIputro BAlukIputrAdBAlukIputraH
prAcInayogIputrAtprAcInayogIputraH sAMjIvIputrAtsAMjIvIputraH
kArSakeyIputrAtkArSakeyIputraH


14.9.4.[33]

prASnIputrAt  AsurivAsinaH prASnIputra AsurAyaRAdAsurAyaRa
AsurerAsuriryAjYavalkyAdyAjYavalkya uddAlakAduddAlako'ruRAdaruRa
upaveSerupaveSiH
kuSreH kuSrirvAjaSravaso vAjaSravA jihvAvato bADyogAjjihvAyA
bADyogo'sitAdvArzagaRAdasito vArzagaRo haritAtkaSyapAdDaritaH kaSyapaH
SilpAtkaSyapAcilpaH kaSyapaH kaSyapAnnEDruveH kaSyapo nEDruvirvAco
vAgamBiRyA amBiRyAdityAdAdityAnImAni SuklAni yajUMzi vAjasaneyena
yAjYavalkyenAKyAyante maRA hyeza tejasA saha payaso reta ABftamiti payaso
hyetadreta ABftaM tasya dohamaSImahyuttarAmuttarAM
samAmityASizamevEtadASAste'Ta cAtvAle mArjayante'sAveva banDuH




****************************************************



14.3.1.

aTAto dakziRAnAm  suvarRaM hiraRyaM SatamAnaM brahmaRe dadAtyAsIno vE brahmA
yaSaH SayAnaM hiraRyaM tasmAtsuvarRaM hiraRyaM SatamAnaM brahmaRe dadAti


14.3.1.

aTa yEzA GarmaduGA  tAmaDvaryave dadAti taptEva vE
GarmastaptamivADvaryurnizkrAmati tasmAttAmaDvarya ve dadAti


14.3.1.

aTa yEzA yajamAnasya vrataduGA  tAM hotre dadAti yajYo vE hotA yajYo
yajamAnastasmAttAM hotre dadAti


14.3.1.

aTa yEzA patnyE vrataduGA  tAmudgAtfByo dadAti patnIkarmeva vA ete'tra
kurvanti yadudgAtArastasmAttAmudgAtfByo dadAti


14.3.1.

aTEtadvE AyuretajjyotiH praviSati ya etamanu vA brUte Bakzayati vA tasya
vratacaryA yA sfzwO


14.3.2.1

sarvezAM vA eza BUtAnAm  sarvezAM devAnAmAtmA yadyajYastasya samfdDimanu
yajamAnaH prajayA paSuBirfDyate vi vA eza prajayA paSuBirfDyate yasya Garmo
vidIryate tatra prAyaScittiH


14.3.2.2

pUrRAhutiM juhoti  sarvaM vE pUrRaM sarveREvEtadBizajyati yatkiM ca vivfQaM
yajYasya


14.3.2.3

svAhA prAReByaH sADipatikeBya iti  mano vE prARAnAmaDipatirmanasi hi sarve
prARAH pratizWitAstanmanasEvEtadBizajyati yatkiM ca vivfQaM yajYasya


14.3.2.4

pfTivyE svAheti  pfTivI vE sarvezAM devAnAmAyatanaM
tatsarvABirevEtaddevatABirBizajyati yatkiM ca vivfQaM yajYasya


14.3.2.5
agnaye svAheti  agnirvE sarvezAM devAnAmAtmA
tatsarvABirevEtaddevatABirBizajyati yatkiM ca vivfq>aM yajYasya


14.3.2.6

antarikzAya svAheti  antarikzaM vE sarvezAM devAnAmAyatanaM
tatsarvABirevEtadevatABirbBizajjyati yatkiYca vivfqaM yajYasya




14.3.2.7

vAyave svAheti  vAyurvE sarvezAM devAnAmAtmA
tatsarvABirevEtadevatABirbBizajjyati yatkiYca vivfqaM yajYasya




14.3.2.8

dive svAheti  dyOrvE sarvezAM devAnAmAyatanaM
tatsarvABirevEtadevatABirbBizajjyati yatkiYca vivfqaM yajYasya




14.3.2.9

sUryAya svAheti  sUryo vE sarvezAM devAnAmAtmA
tatsarvABirevEtadevatABirbBizajjyati yatkiYca vivfqaM yajYasya




14.3.2.10

digByaH svAheti  diSo vE sarvezAM devAnAmAyatanaM
tatsarvABirevEtadevatABirbBizajjyati yatkiYca vivfqaM yajYasya




14.3.2.11

candrAya svAheti  candro vE sarvezAM devAnAmAtmA
tatsarvABirevEtadevatABirbBizajjyati yatkiYca vivfqaM yajYasya




14.3.2.12

nakzatreByaH svAheti  nakzatrARi vE sarvezAM devAnAmAyatanaM
tatsarvABirevEtadevatABirbBizajjyati yatkiYca vivfqaM yajYasya


14.3.2.13

adByaH svAheti  Apo vE sarvezAM devAnAmAyatanaM
tatsarvABirevEtadevatABirbBizajjyati yatkiYca vivfqaM yajYasya




14.3.2.14

varuRAya svAheti  varuRo vE sarvezAM devAnAmAtmA
tatsarvABirevEtadevatABirbBizajjyati yatkiYca vivfqaM yajYasya




14.3.2.15

nAByE svAhA pUtAya svAheti  aniruktamanirukto vE prajApatiH
prajApatiryajYastatprajApatimevEtadyajYaM Bizajyati


14.3.2.16

trayodaSEtA Ahutayo Bavanti  trayodaSa vE mAsAH samvatsarasya samvatsaraH
prajApatiH prajApatiryajYastatprajApatimevEtadyajYaM Bizajyati


14.3.2.17

vAce svAheti  muKamevAsminnetaddaDAti prARAya svAhA prARAya svAheti nAsike
evAsminnetaddaDAti cakzuze svAhA cakzuze svAhetyakziRI evAsminnetaddaDAti
SrotrAya svAhA SrotrAya svAheti karRAvevAsminnetaddaDAti


14.3.2.18

saptEtA Ahutayo Bavanti  sapta vA ime SIrzanprARAstAnevAsminnetaddaDAti
pUrRAhutimuttamAM juhoti sarvaM vE pUrRaM sarveREvEtadBizajyati yatkiM ca
vivfQaM yajYasya


14.3.2.19

manasaH kAmamAkUtimiti  manasA vA idaM sarvamAptaM tanmanasEvEtadBizajyati
yatkiM ca vivfQaM yajYasya


14.3.2.20

vAcaH satyamaSIyeti  vAcA vA idaM sarvamAptaM tadvAcEvEtadBizajyati yatkiM ca
vivfQaM yajYasya paSUnAM rUpamannasya raso yaSaH SrIH SrayatAM mayi
svAhetyASizamevEtadASAste


14.3.2.21

aTa taM copaSayAM ca pizwvA  mArtsnayA mfdA saMsfjyAvftA karotyAvftA
pacatyutsAdanArTamaTa ya upaSayayordfQaH syAttena pracaret


14.3.2.22

saMvatsaro vE pravargyaH  sarvaM vE saMvatsaraH sarvaM pravargyaH sa
yatpravfktastadvasanto yadrucitastadgrIzmo yatpinvitastadvarzA yadA vE varzAh
pinvante'TEnAH sarve devAH sarvARi BUtAnyupajIvanti pinvante ha vAasmE varzA ya
evametadveda


14.3.2.23

ime vE lokAH pravargyaH  sarvaM vA ime lokAH sarvaM pravargyaH sa
yatpravfktastadayaM loko yadrucitastadantarikzaloko yatpinvitastadasO loko yadA vA
asO lokaH pinvate'TEnaM sarve devAH sarvARi BUtAnyupajIvanti pinvate ha vA asm
asO loko ya evametadveda


14.3.2.24

etA vE devatAH pravargyaH  agnirvAyurAdityaH sarvaM vA etA devatA sarvam
pravargyaH sa yatpravfktastadagniryadrucitastadvAyuryatpinvitastadasAvAdityo yadA vA
asAvAdityaHpinvate'TEnaM sarve devAH sarvARi BUtAnyupajIvanti pinvate ha vA asmA
asAvAdityo ya evametadveda


14.3.2.25

yajamAno vE pravargyaH  tasyAtmA prajA paSavaH sarvaM vE yajamAnaH sarvam
pravargyaH sa yatpravfktastadAtmA yadrucitastatprajA yatpinvitastatpaSavo yadA vE
paSavaH pinvate'TEnAntsarve devAH sarvARi BUtAnyupajIvanti pinvante ha vA asmE
paSavo ya evametadveda


14.3.2.26

agnihotraM vE pravargyaH  sarvaM vAagnihotraM sarvaM pravargyaH sa yadaDiSritaM
tatpravfkto yadunnItaM tadrucito yadDutaM tatpinvito yadA vAagnihotram
pinvate'TEnatsarve devAH sarvARi BUtAnyupajIvanti pinvate ha vA asmA agnihotraM
ya evametadveda


14.3.2.27

darSapUrRamAsO vE pravargyaH  sarvaM vE darSapUrRamAsO sarvaM pravargyaH sa
yadaDiSritaM tatpravfkto yadAsannaM tadrucito yadDutaM tatpinvito yadA vE
darSapUrRamAsO pinvete aTEnO sarve devAH sarvARi BUtAnyupajIvanti pinvete ha
vA asmE darSapUrRamAsO ya evametadveda

14.3.2.28

cAturmAsyAni vE pravargyaH  sarvaM vE cAturmAsyAni sarvaM pravargyaH sa
yadaDiSritaM tatpravfkto yadAsannaM tadru cito yadDutaM tatpinvito yadA vE
cAturmAsyAni pinvante'TEnAni sarve devAH sarvARi BUtAnyupajIvanti pinvante ha vA
asmE cAturmAsyAni ya evametadveda


14.3.2.29

paSubanDo vE pravargyaH  sarvaM vE paSubanDaH sarvaM pravargyaH sa
yadaDiSritastatpravfkto yadAsannastadrucito yadDutastatpinvito yadA vE
paSubanDaH pinvate'TEnaM sarve devAH sarvARi BUtAnyupajIvanti pinvate ha vA
asmE paSubanDo ya evametadveda


14.3.2.30

somo vE pravargyaH  sarvaM vE somaH sarvaM pravargyaH sa
yadaBizutastatpravfkto yadunnItastadrucito yadDutastatpinvito yadA vE somaH
pinvate'TEnaM sarve devAH sarvARi BUtAnyupayuYjanti pinvate ha vA asmE somo ya
evametadveda na ha vA asyApravargyeRa kena cana yajYenezwaM Bavati ya
evametadveda


14.3.2.31

aTEtadvE  AyuretajjyotiH praviSati ya etamanu vA brUte Bakzayati vA tasya
vratacaryA yA sfzwO

