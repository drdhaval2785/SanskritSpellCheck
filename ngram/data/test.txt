SkandapurARa: RevAKaRqa (RKS)


RKS aDyAya 1
majjanamAtaNgagaRqacyutamadamadirAmodamattAlijAlam /
snAnEH sidDANganAnAM kucayugavigalatkuNkumAsaNgapiNgam // RKS_1.1 //
sAyaM prAtarmunInAM kuSakusumacayAcCannatIrasTanIram /
pAyAdvo narmadAmBaH karikaraBakarAkrAntarahastaraNgam // RKS_1.2 //

mArkaRqeya uvAca:
himavacCiKare ramye sidDaganDarvasevite /
yakzavidyADarAkIrRe nAnAgaRasamanvite // RKS_1.3 //
brahmavizRusurAH sarve skandanandigaReSvarAH /
candrAdityO grahEH sArDaM nakzatraDruvamaRqalam // RKS_1.4 //
vAyuSca varuRaScEva kubero 'Ta yamastaTA /
indrAdyA devatAs sarve ganDarvagaRa eva ca // RKS_1.5 //
brAhmyAdyA mAtaraSca fzayaSca tapoDanAH /
mUrtimantaSca tIrTAni caRqaBfNgimahAbalAH // RKS_1.6 //
dAnavAsuradEtyASca piSAcA BUtarAkzasAH /
sUryakowisamapraKyaM maRimARikyaSoBitam // RKS_1.7 //
ratnavEdUryasopAnavApIkUpasahasrakam /
padmanIlotpalopetaM nAnAvfkzasamanvitam // RKS_1.8 //
kAmyakAmaPalEr vfkzEH puzpitEH PalitEr yutam /
haMsakAraRqavAkIrRaM cakravAkopakUjitam // RKS_1.9 //
kokakokilasaMGuzwaM nAnApakzisamAkulam /
sTAnaM sarve harasyApuH sidDESca parisevitam // RKS_1.10 //
tatrAsInaM mahAdevaM SaNkaraM lokaSaNkaram /
stuvantaH ke 'pi deveSaM kecin nftyanti cAgrataH // RKS_1.11 //
divyasiMhAsanAsInam umayA sahitaM haram /
tezAM maDye samutTAya skando vacanam abravIt // RKS_1.12 //
kftAYjalipuwo BUtvA sAzwANgaM praRipatya ca /
sfzwisaMhArakarttAraM surAsuranamaskftam // RKS_1.13 //
brahmavizRvindravaradaM BaktAnAM Baktavatsalam /
tryambakasitakaRWAya jYAtAjYAtasvarUpiRe // RKS_1.14 //
ISvarAyAvinASAya gajacarmAvaguRWine /
kapAlamAlABaraRadvIpicarmaDarAya ca // RKS_1.15 //
BasmodDUlitadehAya namaste 'stu pinAkine /
anantAnantarUpAya kAlAya paramezWine // RKS_1.16 //
sadyo vAmas taTA Goras tatpuruzAya te namaH /
ISAnAya pareSAya sadASiva namo 'stu te // RKS_1.17 //
fgyajuH sAmarUpAya aTarvAya namo 'stu te /
namaH kAlAgnirUpAya sarvalokanivAsine // RKS_1.18 //
namaH kAntArdDadehAya varzizWAya ca te namaH /
oM namaH SivAya rUpAya BImAya BavarUpiRe // RKS_1.19 //
SivAya BavarUpAya BImarUpakapardine /
tvayA vyAptaM jagat sarvaM trElokyaM sacarAcaram // RKS_1.20 //
jihvAcApalyaBAvena Kedito 'si mayA praBo /
kzamasva mama ISAna ajYAnAYjYAnato 'pi vA // RKS_1.21 //

ISvara uvAca:
varaM vfRIzva BadraM te stavenAnena suvrata /
dadAmi te na sandeho varaM manasi kANkzitam // RKS_1.22 //

skanda uvAca:
yadi tuzwo 'si me deva varaM dAtumamecCasi /
uttare tu diSABAge harmyA hemamayAH SuBAH // RKS_1.23 //
saptaBOmAstu vistIrRahemaprAkAratoraRAH /
nAnAmaRisamuktAdyA vajravEdUryamaRqitAH // RKS_1.24 //
tatrEva maDurA vARI veRuvIRAH sahasraSaH /
prekzaRIyEr nftyagItEr divyakAntimanoharEH // RKS_1.25 //
kasyEtAni gfhARIti meroruttarataH Siva /
tvatprasAdAt tu pfcCAmi paraM kOtUhalaM hi me // RKS_1.26 //

ISvara uvAca:
SfRu skanda suraSrezWa kaTyamAnaM niboDa me /
BfgusTAne pure ye vE rAhusUrvyasamAgame // RKS_1.27 //
kurukzetre praBAse ca mokze rudrapade taTA /
kedArakzetrake sTAne rudre kanaKale taTA // RKS_1.28 //
BErave lalitAkzetre Siva DyAtvA ca putraka /
ye pftAH SivanadyAM tu SivaDyAnaparAyaRA // RKS_1.29 //
tezAM gfhARi ramyARi svayaM karmaPalArjitEH /
saptaBOmEr gfhEr divyEr vastraBogAS ca puzkalAH // RKS_1.30 //
dattAni ca mayEtezAM harmyaBogasuKAni ca /

skanda uvAca:
sahasraSataBOmASca vEdUryamARamaRqitAH // RKS_1.31 //
kUwEH kapAwakEr nadDasidDadvArARyanekaSaH /
nityotsavEr nftyagItEH kAmyEr divyEr manoharEH // RKS_1.32 //
asaMKyAtA gfhA ramyAH sUryakowisamapraBAH /
kasyEtAnIha harmyARi pUrvaBAge maheSvara // RKS_1.33 //
dakziRe paScime cEva nAnABogAH sahasraSaH /
surendraBavane BogAH kalAM nArhanti zoqaSIm // RKS_1.34 //
kena karmmavipAkena SUBenApyaSuBena vA /
kUzmARqavAsinaScakre Gore majjanti tAmase // RKS_1.35 //
pUyaSoRitakUpezu kfmikIwapataNginaH /
tiryagyonigatAH pApEH pIqyamAnAs tu mAnuzAH // RKS_1.36 //
dAridryaduHKitA dInAH pacyamAnA buBukzitAH /
kena karmmavipAkena SUBASuBagati praBo // RKS_1.37 //
etatsarvaM yaTAnyAyaM kaTayasva prasAdataH /

ISvara uvAca:
ye mftA narmadAtIre saNgame tigmadArSite // RKS_1.38 //
tezAM gfhARi ramyARi pUrvaBAge ca zaRmuKa /
oMkAradakziRe BAge pUrvato 'marakaRwake // RKS_1.39 //
narmadAkowitIrTe ca ye mftAH skandamAnuzAH /
harmye manorame ramye te vasanti narottamAH // RKS_1.40 //
BfgAvagnO jale vApi revAkapilasaNgame /
dAnaM dattaM tapastaptaM te vasanti gfhEr imEH // RKS_1.41 //
godAvaryyAM payasvinyAM tapatyAM cEva saNgame /
tryambake DOtapApe ca himAdrO vinDyaparvate // RKS_1.42 //
maheSvaramaye sahye gokarRe ca mahAbale /
hariScandrapure candre SrISEle tripurAntake // RKS_1.43 //
kfzRAyAM sasamudrAyAm ekAdaSyAM mahAnade /
kArtike yonikuRqe ca ye mriyante ca putraka // RKS_1.44 //
yAmye harmye hemamaye tezAM SrezWAs svayamBuvaH /
nAnA BogAMSca BuYjanti yaTA Sakras trivizwape // RKS_1.45 //
sarasvatyAM tyajet prARAn praBAse SaSiBUzaRe /
pAriyAtre mahAkAle prayAge ca mahApaTe // RKS_1.46 //
tezAM gfhARi ramyARi nAnABogASca puzkalAH /
maRimARikyadIptABAH sOmye kowitrayodaSa // RKS_1.47 //
evaM taTEkAviMSatyA BUrve cEvopaveSitAH /
dakziRe navakowyastu BftA harmyA hiraRmayAH // RKS_1.48 //
gfhA mOktikasaMkASAH kowyaH zoqaSa vAruRe /
tIrTayAtrAviSezeRa dAnaDarmaviSezataH // RKS_1.49 //
BuYjanti viviDAn BogAn mayA tuzwena putraka /
meroruttarato BAge dakziRe vAruRe taTA // RKS_1.50 //
krIqanti ca manohArimandire devanirmite /
devAnAM vArdDakistatra kartA viSvasya karmaRaH // RKS_1.51 //
sarvaratnamayaM harmyaM Buvanopari paSyasi /
pUrvaBAge mahAsena nArmadaH PalamaSnute // RKS_1.52 //
etatte kaTitaM skanda paripfzwaM tvayA ca yat /
devAnAM ca hitArTAya tuByaM sarvaM mayAnaGa // RKS_1.53 //

iti SrIskandapurARe revAKaRqe praTamo 'DyAyaH ||


RKS aDyAya 2

skanda uvAca:
SrotukAmA ime sarve brahmavizRusurottamAH /
praBAvamIdfSaM yasya tIrTasyA 'sya mahat Palam // RKS_2.1 //
narmadAyAs taTotpattiM saNgamaM liNgapUjanam /
parvakAle ca devAnAM parvate 'marakaRwake // RKS_2.2 //
AKyAnasahitaM deva kaTayasva yaTArTataH /
tIrTayAtrAPalaM samyagvaMSo manvantarARi ca // RKS_2.3 //
BaktyA yuktaM ca yat kiMcit kaTayasva prasAdataH /

sUta uvAca:
SrutvA 'KyAnamidaM puRya purARaM skandakIrtitam // RKS_2.4 //
BavizyaBUtatattvajYaH saptakalpAnuvartakaH /
AjagAmA 'TamArkaRqafziBiH sahitastadA // RKS_2.5 //
sarvakAmasamfdDAtmA SreyAn tvenEva pUjitaH /
sapAdalakzamaDikam fzIRAM cogratejasAm // RKS_2.6 //
brahmarzayo devarzayas taTA rAjarzayaH pare /
etEH parivftaH SrImAn maDye 'raRyASramaM prati // RKS_2.7 //
tIrTayAtrAPalaM prApya narmadAtawamASritaH /
SrutvA mahAntaM mArkaRqapraBAvaM lomaharzaRaH // RKS_2.8 //
AjagAma tato drazwumfziM kalmazanASanam /
narmadApravAhe puRye sidDaganDarvasevite // RKS_2.9 //
yakzavidyADarAkIrRe kinnarErupaSoBite /
nAnAdevagaRAkIrRe nAnAgaRanizevite // RKS_2.10 //
revAvataraRaM SrutvA praBAvaM puRyasaNgatam /
nanftur devatAs tatra sidDavidyADarA narAH // RKS_2.11 //
kahlArEH SatapatrESca punnAgEr nAgacampakEH /
AmrajambUkapitTESca dAqimEH panasEstaTA // RKS_2.12 //
nimbajambIranAraNgEH kadalIzaRqamaRqitEH /
kumudEr nAgavallyAd yEH SAleyESca tamAlakEH // RKS_2.13 //
bIjapUrakaKarjUrEr drAkzAmaDurapAwalEH /
bilvacandanapIlvAdyEH kadambakuwajEstaTA // RKS_2.14 //
sarvakAmaPalErvfkzEH PalitaM puzpitaM BfSam /
haMsakAraRqavAkIrRaM cakravAkopaSoBitam // RKS_2.15 //
kokilAbarhiRaSukEr nAnApakzivinAditam /
jAtismarA pakziRaSca vyAjahrur mAnuzINgiram // RKS_2.16 //
ganDarvakinnarayutEr yakzavidyADaroragEH /
krIqate miTunaM divyaM SanErgirivarottame // RKS_2.17 //
divyaganDarvanftyESca veRuvIRAsahasraSaH /
divyodBavEH prekzaRIyEH SoBitErgirigahvare // RKS_2.18 //
gItaDvanininAdena divaM BUmiM vyanAdayan /
brahmarzayo devarzayas taTA rAjarzayaH pare // RKS_2.19 //
vedaDvanitayajYAnAm agnihotraprakASataH /
fgyajuHsAmATarvARi cAturvarRyA dvijottamAH // RKS_2.20 //
pulastyaSca vasizWaSca pulahaSca kratustaTA /
BfguratrirmarIciSca BAradvAjo 'Ta kASyapaH // RKS_2.21 //
manuryamo 'NgirAScEva SAtAtapaparASarO /
Apastambo 'Ta SambaSca kAvyaH kAtyAyano muniH // RKS_2.22 //
gOtamaH SaNKaliKitO dakzaH kAtyAyanis taTA /
jAmadagnyo yAjYavalkya fzyaSfNgo viBARqakaH // RKS_2.23 //
gargaSOnakadAlByA vyAsa uddAlakaH SukaH /
nAradaH parvataScEva durvAsAScogratApasaH // RKS_2.24 //
SAkalyo gAlavaScEva jAbAlirmudgalastaTA /
viSvAmitraH kOSikaSca fzayo devasammatAH // RKS_2.25 //
taTA DarmaSatAnandavESampAyanavEzRavAH /
SAkalAyanavArdDakyO juhutiS cAvasus taTA // RKS_2.26 //
bAlaKilyA mahAtmAno BUmimaRqalavAsinaH /
brahmadaRqaM samAruhA devalokaM vrajanti ye // RKS_2.27 //
ete cAnye 'vrajaMstatra fzayo DArmikAH pare /
jvalantastejasA sarve nirDUmA iva pAvakAH // RKS_2.28 //
mAsopavAsina kecit kecit pakzopavAsinaH /
trirAtrakAH sAntapanA nirAhArAs taTA pare // RKS_2.29 //
kecit puzpaPalAhArAH SAntA vAtASanistaTA /
kecid gomayaBakzyASca jalAhArAstaTApare // RKS_2.30 //
sAgnihotrASca vidvAMso mokzavedArTacintakAH /
itihAsapurARAdi SrutismftiviSAradAH // RKS_2.31 //
ete cAnye ca bahavo mArkaRqeyaM priyayA tapasvinaH /
etESca saMtizWan fkzEriva niSAkaraH // RKS_2.32 //
tIrTayAtrAPalaM SrutvA Darmaputro yuDizWiraH /
aBijYEr brAhmaREH sArDaM drOpadyA priyayA saha // RKS_2.33 //
vidvadBirvedavidBiSca brahmizWEr brahmacintakEH /
narmadAtIram AyAte mArkaRqeyASramaM prati // RKS_2.34 //
pradakziRatriH praRamya sAzwANgaM ca punaH punaH /
upavizwastadA tatra BrAtfBissaha DarmajaH // RKS_2.35 //
upavizwaM nfpaM dfzwvA mArkaRqeyo mahAmuniH /
uvAca vacanaM devaM DarmaputraM yuDizWiram // RKS_2.36 //
kuSalaM nfpaSArdUla BrAtfBir brAhmaREH saha /
prahasya so 'bravIdvAkyaM mArkaRqaM munisattamam // RKS_2.37 //
adya me saPalaM janma jIvitaM ca sujIvitam /
kftakftyo 'BavaM tvadya tvatpAdAmbujadarSanAt // RKS_2.38 //
adya me 'ntarmalaM nazwaM pApocCedananirmmalam /
dfzwvA tapovanaM sarvaM jvalantaM sUryavarcasam // RKS_2.39 //
nirmuktaH kilbizAdasmAt saptajanmAntarAdviBo /
rantvA cottaradigBAge devaBUmiM manoharAm // RKS_2.40 //
gaNgAM tripaTagAM devIM yamunAM ca sarasvatIm /
gaNgAdvAraM himasTAnaM kubjAgraM brahmayonikam // RKS_2.41 //
ugraM kanaKalaYcEva kedAraM BEravaM taTA /
nEmizaM ca gayAtIrTaM kurukzetraM ca puzkaram // RKS_2.42 //
vArARasIM prayAgaM ca gaNgAsAgarasaNgamam /
kAlaYjaraM cApyatIrTaM praBAsaM SaSiBUzaRam // RKS_2.43 //
puRyAnyetAni cAnyAni tyaktvA kzetrARi suvrata /
sevyate kena kArvyeRa narmadEva mahAnadI // RKS_2.44 //
BavizyaBUtatattvajYa trikAlajYa trivedika /
SrotukAmA ime sarve kaTayasva prasAdataH // RKS_2.45 //

mArkaRqeya uvAca:
SfRu rAjan mahAbAho brAhmaREr BrAtfBiH saha /
tatte 'haM kaTayizyAmi purARaM skandakIrtitam // RKS_2.46 //
svAyamBuve 'Ta munaya Adikalpe kfte yuge /
devAnAM saNgame tatra kElAse ca SivAlaye // RKS_2.47 //
kArtikyAM devadeveSaM haraM drazwuM samAyayuH /
prAk pfzwaM kArttikeyena DarmADarmanidarSanam // RKS_2.48 //
Sivena kaTitaM pUrvaM pArvatyAH zaRmuKasya ca /
vizRubrahmAdidevAnAM SfRvatAM yakzarakzasAm // RKS_2.49 //
azwalakzARi sArdDAni Sivaloke ca gIyate /
tadardDaM vEzRave loke cArdDArdDaM brahmaRaH pure // RKS_2.50 //
caturaSItisahasrARi martyaloke ca gIyate /
ArADitaH SivaH pUrvaM brahmAdyESca surAsurEH // RKS_2.51 //
tatastuzwaH sureSAno varaM dAtuM yaTepsitam /

devA UcuH:
yadi tuzwo 'si deveSa devAnAM varado Bava // RKS_2.52 //
saptadvIpA vasumatI vasuDA karmmaBAginI /
navamadvIpaparyyantaM jambUdvIpaM pracakzate // RKS_2.53 //
vApI kUpasahasrARi navArRaH sarito nahi /
na sftAScApagAH SarvapitfGorAvatAriRIH // RKS_2.54 //
tilodakapradAnena pitFn pAtuM hi sAmpratam /
tAriRI sarvalokAnAm avatAraya narmadAm // RKS_2.55 //

ISvara uvAca:
duzprApyaM tridaSEH sarvEr ayAcyaM yAcyate surAH /
vegaM Saknoti kaH soQuM tattoyaBramaRasya ca // RKS_2.56 //
toyaM BUtaM jagatsarvaM nipatizyajjavena tu /
yAcaDvamanyAM saritaM suKasADyAntaraNgiRIm // RKS_2.57 //

devA UcuH:
kA 'nyA tArayituM SaktA puRyA soQuM saridvarA /
muktvA trinayaneSAnIM narmadAM SokatAriRIm // RKS_2.58 //
devAnAM vacanaM SrutvA samAhUtA saridvarA /
AgatA ca tato devI sarvABaraRaBUzitA // RKS_2.59 //
pratyakzA makarArUQA devadevasya cAjYayA /
deva me dehi vaktavyaM kartavyA tu kfpA mayi // RKS_2.60 //
niSamya tad vacasOmyaM narmadAyAs trilocanaH /
uvAca vacanaM SlakzRaM martyaloke 'dya gamyatAm // RKS_2.61 //
lokAnAM ca hitArTAya martyAnAM ca viSezataH /

narmadovAca:
tavAjYAM ca karizye 'haM nirADArA kaTaM viBo // RKS_2.62 //
ko mAM DartuM ca Saknoti mahI yAsyati viplavam /
AdideSa tataH sarvAn parvatAn parameSvaraH // RKS_2.63 //
AdiSyEtAMSca tAn sarvAMs tato devaH svayaM SivaH /

parvatA UcuH:
na Saknumo vayaM sarve DartuM vegaM ca nArmadam // RKS_2.64 //
BedamApnoti vE pfTvI SataDA yAnti BUBftaH /
fkzavAnabravIddevaM dehyAjYA tridaSeSvara // RKS_2.65 //
DArayAmi ca satyena tvatprasAdAdumApate /
tato 'vatAritA devI jambUdvIpe narADipa // RKS_2.66 //
dArayitvA mahIM sarvAM saSElavanakAnanAm /
tato devagaREr uktA maryAdAM vaha suvrate // RKS_2.67 //
ekaviMSatsahasrARi yojanAnAM pramARataH /
saBittvA saptapAtAlAn rasAtalatalaM yayO // RKS_2.68 //
devalokaM jagAmA 'Ta pralaye samupasTite /
praTamA kaTitA rAjannavatArasya kalpanA // RKS_2.69 //
svArocize dvitIye tu Adikalpe yuge 'naGa /
na sAgarA na sarito na tIrTAni na saNgamaH // RKS_2.70 //
tretAyuge 'vatIrRA tu purA BAgIraTI sarit /
jahnunA culukenEva hfdi maDye vyavasTitA // RKS_2.71 //
sA kaTaM sevyate rAjastyaktvA cEva tu kalpagAm /
ajYAnatamasACannA vizRumAyAvimohitAH // RKS_2.72 //
tyaktvA vE narmadAM rAjan sevante 'nyAM nadIM surAH /
yAvfSaM sUryadevAnAM maRiratnapraBAsu ca // RKS_2.73 //
antaraM tAdfSaM rAjannarmadA 'nyApagAsu ca /
SrutvAKyAnam idaM puRyaM SaNkarasya praBAvataH // RKS_2.74 //
sevyate saptagA tatra purARaM skandakIrtitam /
etatte kaTitaM rAjan yaTAdfzwaM yaTA Srutam // RKS_2.75 //
kftakftyaH sarvakAmAn brAhmaREr vedapAragEH /
prApnozi paramaM sTAnaM vaMSakzayavivarjitam // RKS_2.76 //
SrutvAKyAnam idaM puRyaM pavitramaGanASanam /
ye SfRvanti sadA nityaM gohatyA ca praRaSyati // RKS_2.77 //

iti SrIrevAKaRqe AdikalpakaTanaM dvitIyo 'DyAyaH ||


RKS aDyAya 3

yuDizWira uvAca:
revA 'vataraRaM puRyaM saNgamaM liNgamarcitam /
tIrTayAtrApramARaS ca yugamanvantArARi ca // RKS_3.1 //
parvatasyatu mAhAtmyaM tatra nadyAM yaTocitam /
parvakAlastu devAnAM tIrTe tIrTe viSezataH // RKS_3.2 //
pattanasya tu mAhAtmyaM tatra vAsaM yaTocitam /
Bfgos tu kIrtanaM puRyaM brahmahatyAvimocanam // RKS_3.3 //
kenA 'vatIrya kAryeRa jambUdvIpe saridvarA /
SivalokaM gatA sA tu tan me vada mahAmune // RKS_3.4 //
uktAnuktASca yat kiMcit kaTayasva prasAdataH /

mArkaRqeya uvAca:
SrUyatAM rAjarAjendra kaTyamAnaM niboDa me // RKS_3.5 //
hiraRyakaSipuScAsId yuge cAdye mahA 'suraH /
SivaprasAdasampanno hyalaM mAtfbalotkawaH // RKS_3.6 //
nirjitA devatAs tena palAyanaparAyaRAH /
jagmuH SaraRamudvignA BayArtA BayavihvalaH // RKS_3.7 //
SaNKacakraDaraM devaM sasArArRavatAraRam /
SaraRaSca prapannAH smo mADavaM maDusUdana // RKS_3.8 //
agnihotrAS ca vedASca na devAnAM ca yAjanam /
na svADyAyo na yajYASca na hutaM pitftarpaRam // RKS_3.9 //
vyAvitaM dAnavEr duzwEr Darmakarma ca nASitam /
etasminnantare rAjan vizRunA praBavizRunA // RKS_3.10 //
dEtyASca nihatAs sarve nfsiMhavapuzA tu te /
punaHpravartate Darmo devabrAhmaRayAjanam // RKS_3.11 //
kzayitA dAnavAs sarve pApakarmmaratA 'DamAH /
gatA tenEva kAryeRa narmadA lokaDAriRI // RKS_3.12 //
svArocize 'ntare prApte Adikalpe kfte yuge /
avatAraM punarmartye devI tridaSapUjitA // RKS_3.13 //
karizyati naraSrezWalokAnAM hitakAmyayA /
DarmakarmarataM jYAtvA martyaM suragaRArcitaH // RKS_3.14 //

mArkaRqeya uvAca:
AsItpurA cakravartI somavaMSe purUravAH /
SaSAsa pfTivIM sarvAM yaTASakrastrivizwapam // RKS_3.15 //
ekadA sa nfpaSrezWaH saBAmaDye purUravAH /
papracCa brAhmaRAn vfdDAn vfdDasevI DftavrataH // RKS_3.16 //
yajYAdiBirvinA kena mAnavAH pApamohitAH /
svargaM prApurupAyena tanme vada yaTAtaTam // RKS_3.17 //

brAhmaRA UcuH:
Aste svarge mahArAja narmadA lokapAvanI /
avatArayatAM svargAllokAnAM pApahAriRIm // RKS_3.18 //
tezAM tadvacanaM SrutvA dvijAnAM viDftAmanAm /
ArADayAmAsa devamayutaM sAgrameva ca // RKS_3.19 //
kandamUlaPalEH SAkErjalAhArEs taTApi saH /
SivaBaktiparo nityaM viSudDenAntarAtmanA // RKS_3.20 //
tatastuzwo mahAdevo varaM varaya putraka /
dadAmi te na sandeho yaTezwaM manasepsitam // RKS_3.21 //

purUravA uvAca:
yadi tuzwo mahAdeva varaM dAtuM mamecCasi /
hitAya sarvalokAnAm avatAraya narmadAm // RKS_3.22 //
navaKaRqAs saptadvIpAs tv ApagAs saritaH taTA /
nimagnaM narake Gore jagatsarvaM mayA Srutam // RKS_3.23 //
lakzayojanaparyyantaM jambUdvIpaM nirASrayam /
na devAstfptimAyAnti na mAtfpitfmAnuzAH // RKS_3.24 //
etacCrutvA mahAdevo naradevasya BAzitam /

hara uvAca:
uvAca durlaBaM devErayAcyaM yAcyate nfpa // RKS_3.25 //
varamanyaM prayacCAmi varjayitvA tu narmadAm /

purUravA uvAca:
nAnyaM varaM mahAdeva prARatyAge 'pi prArTaye // RKS_3.26 //
jYAtvA tu niScayaM rAjYastapasogreRa sADanam /
AjYApitA mekalA sA 'vatara tvaM sureSvari // RKS_3.27 //
purUravAvipAkena martyalokahitaM kuru /
AjYApitAgatA sA ca SivasyAgre vyavasTitA // RKS_3.28 //
kftAYjalipuwA BUtvA mamAdeSo 'dya dIyatAm /

hara uvAca:
svargAt prayAhi reve tvaM martyalokaM mamAjYayA // RKS_3.29 //
purUravas tapaH satyaM kuru kalyARi sAmpratam /

narmadovAca:
kaTamISa nirADArA svargAd yAsyAmyahaM DarAm // RKS_3.30 //
tatastadvacanaM SrutvA devadeva umApatiH /
AvAhayAmAsa sarvAnazwO kulanagottamAn // RKS_3.31 //
uvAca parvatAn devaH kaH saridDAraRe kzamaH /

parvatA UcuH:
SataDA Bedam AyAnti jalAGAtAn mahAdrayaH // RKS_3.32 //
aBAzata tato vinDyo Dartumutsahate nadIm /
mama putraH sureSAgrya tvatprasAdAn na saMSayaH // RKS_3.33 //
paryaNka iti viKyAtaH kandarpadfQavikramaH /
jyezWaH sarvagaREr yukto mAnyaH sarvamahIBftAm // RKS_3.34 //
devErapi ca durjYeyaH SivAyAS carcane rataH /
santyeva parvatAs sarve yadyapIha maheSvara // RKS_3.35 //
taTApi DAraRe SaktaH sa eveha na saMSayaH /
aSaktA vikalA vfdDAs sarva eva mahIDarAH // RKS_3.36 //
anujYAM dehi paryaNkaH kzamas tAM Dartum ApagAm /
anujYAtaS ca devena paryaNkaH sa nagottamaH // RKS_3.37 //
uvAca DArayizye 'haM tvat prasAdAn maheSvara /
tataH pracalitA devI mUrDni paryaNkaBUBfta // RKS_3.38 //
jalOGavegaBramaRAt saSElavanakAnanA /
plAvitA vasuDA sarvA akAlakalitaM jagat // RKS_3.39 //
stutA devagaREH sarvEs tadA mekalakanyakA /
maryAdAM vaha kalyARi lokAnAM hitakAriRI // RKS_3.40 //
tvayA vyAptam idaM sarva trElokyaM sacarAcaram /
tataH saMvftarUpeRa SivAjYAtaS ca mekalA // RKS_3.41 //
pramARato yojanAnAM sahasrARyekaviMSati /
rasAtalaM sA viviSe tarpayitvA pitAmahAn // RKS_3.42 //
spfSa mAM tvaM svahastena ityuktaH sa purUravAH /
pItvA ca salilaM datte pitfByaS ca tilodakam // RKS_3.43 //
agaman paramaM sTAnaM yat surEr api durlaBam /
pavitraM paritas sarvaM trElokyaM sacarAcaram // RKS_3.44 //
sevyate tena kAryyeRa narmadA saptakalpagA /
etat te kaTitaM rAjann AKyAnaM ca Sivoditam // RKS_3.45 //
vEvasvatam idAnIM tu dvAparAnte samudyate /
tvaM rAjA BrAtfBiH sArdDaM satyasaMDo dfQavrataH // RKS_3.46 //
tretAyAH praTame pAde gaNgA BAgIraTI smftA /
adahat kapilaS cAsya pitFRAm ayutAni zaw // RKS_3.47 //
mohitAm AyayA vizRor gatA saptarasAtalam /
eva mandAkinI nAma tvanyA gaNgA saridvarA // RKS_3.48 //
mekalAtoyasampUrRAs sAgarAs saptayantritAH /
tftIye ca taTA pAde avatIrRA sarasvatI // RKS_3.49 //
sTAneSvaragatA sA tu punargaNgA samAgame /
gaNgAkanaKale puRyA gaNgAsAgarasaNgame // RKS_3.50 //
UrDvatIrTe prayAge ca vArARasyAM viSezataH /
prAcI sarasvatI yatra kurukzetre ca puRyadA // RKS_3.51 //
praRazwe dvAvaSAditye pralaye samupasTite /
saptakalpakzaye vftte na mftA tena narmadA // RKS_3.52 //
saritaS ca kzayaM yAnti gaNgAdyAS ca sahasraSaH /
narmadA tizWate devI saptakalpAnugAminI // RKS_3.53 //
brAhmI sarasvatI mUrtivEzRavI tripaTA smftA /
narmadA SANkarI mUrtir nadyas tisrastridevatAH // RKS_3.54 //
gaNgA ca yamunA cEva sarayUS ca sarasvatI /
SataBAgA candraBAgA ramyA sinDur mahAnadI // RKS_3.55 //
irAvatI ca kapilA narmadA savitastikA /
daRqakI gaRqakI cEva GarGarA ca mahAnadI // RKS_3.56 //
SoRo mahAnadaS cEva vedikA ca taraNgiRI /
brahmavAhA vizRuvAhA sAraNgA gOtamI taTA // RKS_3.57 //
viSvavAhA DenumatI apArA aparA taTA /
vetravatI ca kumudA mahAtApI payozRikA // RKS_3.58 //
veRA ca dugDikA SiprA 'jahAsA 'BramatI taTA /
kfzRA BImaraTI cEva tuNgaBadrA mahAnadI // RKS_3.59 //
godAvarIti viKyAtA gaNgA sA dakziRA smftA /
nadyaS cEva taTA cAnyAs sarvatIrTAni sAgarAH // RKS_3.60 //
sarvAstAH pralayaM yAnti varjayitvA tu kalpagAm /
gaNgA kiM varRyate devI hareRa SirasA DftA // RKS_3.61 //
gOrI vArdDaSarIrasTA Sivasya paramezWinaH /
narmadA varRyate devI saptakalpAnugAminI // RKS_3.62 //
te deSAH parvatAH puRyAste grAmAste 'pi cASramAH /
yatra yAtA saricCrezWA narmadA saptakalpagA // RKS_3.63 //
triBiH sArasvataM puRyaM saptAhena tu yAmunam /
sadyaH punAti gANgeyaM darSanAd eva narmadA // RKS_3.64 //
revAtawezu ye vfkzAH patitAH kAlaparyaye /
narmadAtoyasaMspfzwAs te 'pi yAnti parANgatim // RKS_3.65 //
revAyA yatra kutrApi saNgame BaratarzaBa /
snAnaM dAnaM japo homaH svADyAyaH pitfpUjanam // RKS_3.66 //
devatArADanaM dIkzA nyAso dehavisarjanam /
yat kiMcit kriyate martyEs tad anantaPalaM smftam // RKS_3.67 //
gosahasraSataM Denu mahAdAnAni kftsnaSaH /
vESAKyAm aTavA mADyAM kArttikyAM grahaRAyane // RKS_3.68 //
vizuve saMkrame BAnor vyatIpAte ca vEDftO /
darSe dinakzaye vfdDO manvAdizu yugAdizu // RKS_3.69 //
kalpAdO ca yugAdO ca mAtApitroH kzaye 'hani /
oMkAre vA BfgO kzetre viSezAd upasaNgame // RKS_3.70 //
revAyAM snAnadAnAni japahomArcanAdikam /
yaH kuryAn manujaSrezWaH so 'SvameDaPalaM laBet // RKS_3.71 //
brahmahatyAdiBiH pApEr mucyate nA 'tra saMSaya /
kulAnAM Satam AgAmi samatItaM taTA Satam // RKS_3.72 //
udDaredAtmanA sArdDaM revAtIrTAvagAhanAt /
grAmArdDaM grAmam ekaM vA yo dadyAn narmadAtawe // RKS_3.73 //
sa laBed vipulAM lakzmImatyantaPalam aSnute /
narmadAtIrasamBUtAM mfdaM mUrDni biBarti yaH // RKS_3.74 //
biBarti mUrtim arkasyatamonASAya kevalam /
yatra yatra naraH snAyAt narmadAyA yuDizWira // RKS_3.75 //
prApnuyAd aSvameDasya Palam etac Civoditam /
narmadAtoyapAnasya snAnasya prekzaRasya ca // RKS_3.76 //
api cAndrAyaRaSata tulyaM Bavati vA na vA /
narmadA kIrtayed yas tu prAtar utTAya mAnavaH // RKS_3.77 //
saptajanmakftaM pApaM tatkzaRAd eva naSyati /
saNgamena samAyuktA narmadAliNgasaNgatA /
hayameDaPalaM tatra snAtvA SivapuraM vrajet // RKS_3.78 //

iti SrIskandapurARe revAKaRqe revAdvitIyA 'vatArakaTanaM nAma tftIyo 'DyAyaH ||


RKS aDyAya 4

yuDizWira uvAca:
hiraRyatejasA pUrva rAjYA vE narmadA kaTaM /
martye 'vatAritA devI tat sarvaM vaktum arhasi // RKS_4.1 //

mArkaRqeya uvAca:
hiraRyatejA rAjarziH somavaMSe mahIpate /
sarvaDarmaBftAM SrezWaH prajApatisamo 'Bavat // RKS_4.2 //
ekaCatrAM SaSAsorvIM saSElavanakAnanAm /
KyAtA candrapurI tasya SakrasyevAmarAvatI // RKS_4.3 //
nirAbADAH prajAs tatra BayadAridryavarjitAH /
cirAyuzo narAs tatra samAlakzaM tu jIvinaH // RKS_4.4 //
svayaM kAmaduGA Denur DaraRI sasyaSAlinI /
kOSeyapawwavastrAS ca vfkze vfkze samudBavA // RKS_4.5 //
etasminn antare prApte hy amAvAsyAM ravigrahe /
satkAro 'trAsti devAnAM pitFRAM ca viSezataH // RKS_4.6 //
vApIkUpasaro divyaM jambUdvIpaH prakIrtitaH /
sravantI nimnagA kAcit tasmin dvIpe na vidyate // RKS_4.7 //
gavAM SatasahasrARi hemaratnaM maRIMs taTA /
koSaM hayAn asaMKyAtAn mattAMS ca varadantinaH // RKS_4.8 //
graste ca rAhuRA sUrye brAhmaRAn pradadO nfpaH /
puro DarmasahasrARi hemaratnamaRIMs taTA // RKS_4.9 //
atarpayat pitFMS cApi havyakavyena BArata /
kaSmalaM jalapAnaM cApaSyat pitfjugupsitam // RKS_4.10 //
kzutkzAmakaRWatAlvozWAn kaSmalAMSca mfdamBasA /
nagnAn malinavastrAMS ca SataSo 'Ta sahasraSaH // RKS_4.11 //
hiraRyatejA rAjarziH paSyati sma tadA pitFn /

hiraRyatejA uvAca:
ke yUyaM vikftAkArAH pretaBUtA buBukzitAH // RKS_4.12 //
majjante narake Gore rOrave lomaharzaRe /
kaTayaDvaM yaTAnyAyaM karmmaRA kena pAvitAH // RKS_4.13 //

pitara UcuH:
SfRu rAjan mahABAga kaTyamAnaM niboDa ca /
sarid DInam idaM dvIpaM DarmakarmavinASitam // RKS_4.14 //
na devAstfptim AyAnti pitaro vA kaTaYcana /
pitFn mocayitum SaktA durArADyA surEr api // RKS_4.15 //
Agamizyati dvIpe 'smin revA muktir Bavizyati /
etat te kaTita rAjan yaTezwaM kartum arhasi // RKS_4.16 //

hiraRyatejA uvAca:
pitFRAM mokzaRaM kAryaM yaTA yAnti parANgatim /
mayA rAjyena kiM kAryaM jIvitaS ca nirarTakam // RKS_4.17 //
evam uktvA yayO rAjA hyudayaM sidDiparvatam /
kandamUlaPalAhAraH SivaDyAnaparAyaRaH // RKS_4.18 //
divyaM varzasahasraM tu ugre tapasi saMsTita /
rAjYas tu paramAM BaktiM jYAtvA vE tatra tryambakaH // RKS_4.19 //
vfzArUQas trinetraS ca devadevo maheSvara /
pratyakza tasya rAjYaS ca tad AtmAnam adarSayat // RKS_4.20 //
sa dfzwvA tAdfSaM rUpaM devadevasya BArata /
triH pradakziRamAvftya sAzwANgaM praRipatya ca // RKS_4.21 //
stotraM cakAra devasya SamBor amitatejasaH /
namaste 'stu sureSAna SUlapARe namo 'stu te // RKS_4.22 //
pfTivyApaS ca tejaS ca vAyur AkASam eva ca /
SabdaM sparSaS ca rUpaS ca raso ganDaS ca paYcamaH // RKS_4.23 //
budDir manas tv ahaNkAraH prakftiS ca gaRAstrayaH /
sarvAkzaH sarvago devasakalo nizkalo 'vyaya // RKS_4.24 //
jihvAcApalyaBAvena kleSito 'si mayA praBo /
brahmavizRvAdi devES ca tavAdyanta na laByate // RKS_4.25 //
kaTaM tu mAnuzA pApAH stotuM SaktA umADavam /
hiraRyatejasaH stotraM SrutvA devo jagatpatiH // RKS_4.26 //
varaM vfRu mahABAga yat te manasi rocate /
uvAca vacanaM rAjA SUlapARiM maheSvaram // RKS_4.27 //
yadi tuzwo 'si deveSa varaM dAtuM mamecCasi /
saptakalpavahAM devIM narmadAm avatAraya // RKS_4.28 //
pitFRAM majjatAM Gore narake dAruRe BfSam /
mucyante te yaTA pretAs tfptA yAnti parANgAtim // RKS_4.29 //
evaM varam ahaM manye tvat prasAdAd umApate /

ISvara uvAca:
ayAcyaM yAcitaM tAta brahmavizRusurAsurEH // RKS_4.30 //
nAvatArayituM SakyA taTAnyEr alpajIviBiH /
anyaM yAcasva BadraM te varaM dAsye 'DunA tava // RKS_4.31 //

rAjovAca:
tato rAjA mahABAgaH provAca SaSiBUzaRam /
tvayi tuzwe mahAdeve lokanATe jagadgurO // RKS_4.32 //
sADyAsADyaM na vaktavyaM trizu lokezu kiMcana /
janmAntarasahasreRa vara nAnya vfRomyaham // RKS_4.33 //
tyaktvA cEva saricCrezWAM narmadAM saptakalpagAm /
dIyatAM mama deveSa BftyaBftyo 'smi SADi mAm // RKS_4.34 //
hiraRyatejaso jYAtvA niScayaM mAnasaM tadA /
AhUtA ca tato devI narmadA lokapAvanI // RKS_4.35 //
makarAsanamArUQA divyABaraRaBUzitA /
SyAmavarRA mahAtejA SivasyAgre vyavasTitA // RKS_4.36 //
umAmaheSvarO natvA pAdagrahaRapUrvakam /
uvAca vacanaM devIM kim arTaM deva saMsmftA // RKS_4.37 //
AdeSaM deva me dehi tvad AdeSe sTitA hy aham /

ISvara uvAca:
hiraRyatejA nfpatis tyaktvA rAjya ca narmade // RKS_4.38 //
caturdaSaM tapas tepe GorarUpaM sudAruRam /
divyaM varzasahasraM tu ugre tapasi saMsTitaH // RKS_4.39 //
kandamUlaPalAhAraH SivaDyAnaparAyaRaH /
jambUdvIpe 'vatAraM tvaM kuruzva DaraRItale // RKS_4.40 //
kzipraM yAhi varArohe saMsArArRavatAriRi /
pretarUpAn pitFn sarvAn narakasTAn samudDara // RKS_4.41 //
mucyante yena cAGOGAd DUtapApA yaTepsitam /

narmadovAcA:
maheSvaraM SUlapARim evam astviti cAbravIt // RKS_4.42 //
nirADArA kaTaM deva jambUdvIpe samASraye /
AhUtAs te tatas tatra parvatAS ca kulAkulAH // RKS_4.43 //
kzaRamAtraM tu tizWaDvaM yena yAti saridvarA /
UcuS ca parvatAstaM ca aSaktA DAraRe vayam // RKS_4.44 //

narmadovAcA:
aSaktAn DAraRe cEnAn prapaSyAmi jagatpate /
mama toyOGapAtena kallolapravaRAvftAH // RKS_4.45 //
SataDA Bedam AyAnti girayo vajradAritAH /
tezAM maDye samutTAya prAbravId udayAcalaH // RKS_4.46 //
SivaprasAdasampanno hy ahaM DArayituM kzamaH /
tataH pracalitA devI dattvA pAdaM nagopari // RKS_4.47 //
gaganAt pracyutA devI papAta DaraRItale /
vAyuvegA punar BUtvA vAruRIM diSam ASritA // RKS_4.48 //
akAlapIqite loke jambUdvIpe carAcare /
hAhAkAro mahAnAsIt trizu lokezu BArata // RKS_4.49 //
SrutvA ca kalkalASabdaM BIzaRaM lomaharzaRam /
pAtAlAd utTitaM liNgaM jvalitaM dIptatejasam // RKS_4.50 //
huNkAreREva tad Badre narmadAm abravId vaca /
sarvapApahare devi maryAdAM vaha suvrate // RKS_4.51 //
tvad DAraRArTam ISena nisfzwAH parvatAstrayaH /
vinDyaS caturTakas tatra SrezWaH sarvamahIBftAm // RKS_4.52 //
meruSca himavAMs tatra kElAsaS ca tftIyakaH /
tadA BittvA triSUlena kIlitA vasuDAtale // RKS_4.53 //
dvAtriMSat tu sahasrARi pravAha pUrvapaScime /
sahasrArdDaS ca vistAraM dakziRottaramAnataH // RKS_4.54 //
nftyanti devatAs sarvAH SaNKavAditranisvanEH /
sidDA vidyADarA yakzA ganDarvA kinnarA narAH // RKS_4.55 //
AdityA vasavo rudrA viSvedevA marudgaRAH /
stuvanti parayA BaktyA narmadAM saptakalpagAm // RKS_4.56 //
hiraRyatejA rAjarzir narmadAM cedam abravIt /
anugrahaH kfto devi pitFRAM tAraRAya me // RKS_4.57 //
uvAca kalpagA rAjaMs tvatto 'nyaH ko nu vE Buvi /
praBAva IdfSo yasya rAjYaS cAmitatejasaH // RKS_4.58 //
tapastaptvA maheSasya mamArTaM tvaM yato 'naGa /
mAtfkAH pEtfkA ye ye sAntaH puraparigrahAH // RKS_4.59 //
mama praBAvAt nfpate umAmAheSvaraM puram /
namaskftya suraSrezWAM putro 'haM te varAnane // RKS_4.60 //
snAnaM kftvA ca viDivat pitFndevAMS ca tarpayan /
SrAdDaM piRqapradAnaM ca tatra sarvamakalpayat // RKS_4.61 //
narakAdudDftAs sarve devayAnapaTe sTitAH /
kfmikIwapataNgAS ca pakziRaScARqajAS ca ye // RKS_4.62 //
BUtagrAmaH samagraS ca reje vidyADare pure /
etat te kaTitaM rAjann AdisargAvakalpanam // RKS_4.63 //
kIrtitAni mayA revAvatArARi viSAmpate /
AgatA yena mArgeRa lokAnugrahakAmyayA // RKS_4.64 //
ezo 'vatAraH praTama Adikalpe kfte yuge /
dvitIyas tu taTA skandadakzasAvarRike 'ntare // RKS_4.65 //
tftIyaH purUravasA taTA vEzRavake 'ntare /
etat te kaTitaM rAjan yaTA dfzwaM purAtanam // RKS_4.66 //
snAnAvagAhanAt pAnAt smaraRAt kIrtanAd api /
anekaBAvikaM GoramaGaM naSyati tatkzaRAt // RKS_4.67 //

yuDizWira uvAca:
kElAso himavAn meruH kena kAryyeRa suvrata /
narmadAtIram AsAdya nikziptAH parvatAstrayaH // RKS_4.68 //

mArkaRqeya uvAca:
unmArgagAminIM revAM vinDyo vE Dartum akzamaH /
ApagA toyapUreRa plAvitaM jagatItalam // RKS_4.69 //
kftvA vrajantIM dfzwvA vE SaNkaro lokaSaNkaraH /
BittvA BUmi triSUlena kIlitAH parvatAstrayaH // RKS_4.70 //
atrAntare ca vEdUryyagirO vE paryakalpata /
etat sarvaM samAsena SaMsitaM ca mayAnaGa // RKS_4.71 //
kaTayizye taTEvAnyad yad yad icCasi BArata // RKS_4.72 //

iti SrIskandapurARe revAKaRqe caturTo 'DyAyaH ||


RKS aDyAya 5

yuDizWira uvAca:
rAjYA 'vatAritA revA kaTaM vE purukutsunA /
tat sarva Srotum icCAmi tvat to brahmavidAM vara // RKS_5.1 //

mArkaRqeya uvAca:
SfRu rAjan kaTAM divyAM purA skandasya kIrtitAm /
tat te 'haM kaTayizyAmi SivenoktaM SrutaM mayA // RKS_5.2 //
kzatriyasya kulotpannaH purukutsur mahAyaSAH /
tena varzasahasraM vE pUrvamArADito haraH // RKS_5.3 //
tapasA ca BavenoktaM kas tvayA prArTito varaH /
dadAmi te varaM hy etad yena tvaM suKameDase // RKS_5.4 //
evam uktas tadA rAjA prArTaye 'haM tavAjYayA /
yadi tuzwo 'si me deva kAryaM tat kaTayAmy aham // RKS_5.5 //
Aste nadI mahABAgA narmadA nAma viSrutA /
avatArayatAM SamBo kumArIM divyarUpiRIm // RKS_5.6 //
tasya tad vacanaM SrutvA SamBur vismayam AgataH /
suciraM kliSyamAnena kzatriyeRa mahAtmanA // RKS_5.7 //
aprArTyaM prArTitaM skanda duHsADyaM tridaSEr api /
uktASayaH sa rAjarziH sADyaM kiMcin nizevaya // RKS_5.8 //
mama vAkyaM tu tac CrutvA kzatriyas tu sa vihvalaH /
apatat sa mahABAgo mUrCito DaraRItale // RKS_5.9 //
ASvAsito mayA tatra svasTo Bava viSAmpate /
martyaloke saricCrezWAM narmadAm avatAraye // RKS_5.10 //
tasyAs tv AgamanaM SrutvA trastA devAH savAsavAH /
kaH SaknuyAd imaM BAraM soQuM vegaS ca nArmadam // RKS_5.11 //
DaraRI BAraBUtA ca nazwA BrazwAS ca parvatAH /
aSaktAs toyavarzasya DAraRe saritas taTA // RKS_5.12 //
asti sidDo mahApuRyaH paryaNko nAma parvataH /
sa saheta mahABAraM voQuM vegaSca nArmadam // RKS_5.13 //
sarve devA 'gatAs tatra prArTituM taM nagottamam /
pfzwAs tu parvatendreRa kena kAryyeRa cAgatA // RKS_5.14 //

devA UcuH:
ikzvAkuvaMSasamBUtaH purukutsur narADipaH /
tenAvatAritA puRyA nadI nAmA tu narmadA // RKS_5.15 //
tejaH Sabdam ca BAraM ca tasyAH pAtaM rayaM taTA /
asamarTA nagA voQuM tvAmfte girisattama // RKS_5.16 //

paryaNka uvAca:
AgacCatu mahAdevI DArayAmi na saMSayaH /
AgacCantIM mahApuRyAM DArayAmi ca sAmpratam // RKS_5.17 //
calitA narmadA SIGraM vegena samupasTitA /
kftvA tasyottamANgezu paryaNkasyEva BUBftaH // RKS_5.18 //
rAjYA tu sahitA devI tridaSEr api saMyutA /
vEnyena tu purA cezwam aSvameDena BUBujA // RKS_5.19 //
maKasTAne ca vEnyasya veRastambo mahAnaBUt /
yaM dfzwvA vismayaM prAptAs sarve devAs savAsavAH // RKS_5.20 //
veRostasyEva mUlAt tu nirgatA sA mahAnadI /
kftAYjalipuwA devAsTitAH sarve 'tra saMsTitAH // RKS_5.21 //
jaya SabdaM prakurvantas tridaSA brahmavAdinaH /
gaRaganDarvayakzAS ca marutaS ca taTA 'SvinO // RKS_5.22 //
piSAcA rAkzasA nAgA fzayaS ca tapoDanAH /
sarve pAdyena cArDyeRa BItAs te kiNkarA iva // RKS_5.23 //
pAdyopasaMgrahaM kftvA narmadAM SaraRaM gatAH /
adyaH naH saPalaM janma tapo 'dya saPalaS ca naH // RKS_5.24 //
kftArTA devatAH sarvA devi tvad darSanAd iha /
tam eva puruzaM manye yenEzA hy avatAritA // RKS_5.25 //
vadanti devatAs sarvA martyalokaH paraM gataH /
fziBir dEvatEH proktA spfSa hastena devatAH // RKS_5.26 //
yena pUtatvam AyAnti narmade nazwakilvizAH /
narmadA tu vadatyevaM na spfSAmi surAn gaRAn // RKS_5.27 //
kumArI hy aham adyA 'pi mama BartA na vidyate /
aho kazwaM tu devAS ca cintayA vihvalIkftAH // RKS_5.28 //
tvatulyo rUpasampannaH kutaH prApyo varottamaH /
yena tvaM darSitA loke sa te BartA Bavizyati // RKS_5.29 //
brahmaRas tu purA SApAt samudraH purukutsukaH /
gato martye mahAbAhurikzvAkukulanandanaH // RKS_5.30 //
purukutsur varas te 'stu kzatriyo devasanniBaH /
udvAhitA tadA tena kzatriyeRa tu narmadA // RKS_5.31 //
uvAca vacanaM devAn narmadA saptakalpagA /
devatvam IdfSa yasya prajA Darme vyavasTitAH // RKS_5.32 //
kim anyat tasya vAcyaM syAt purukutsor mahAtmanaH /
svayamBuvo yaTA putro mAnasaH parikIrtitaH // RKS_5.33 //
purukutsus taTA cA 'yaM sarvaDarmaparAyaRaH /
uvAca vacanaM rAjA purukutsuS ca narmadAm // RKS_5.34 //
narmade devakanyA tvaM prasAdaH kriyatAM mayi /
yAntu me pitaraH svargaM mama cA 'stu mahadyaSaH // RKS_5.35 //

narmadovAca:
eva Bavatu rAjendra mattastvaM yadyadicCasi /
tat sarvaM BavataS cAdya matprasAdAd Bavizyati // RKS_5.36 //
evam uktvA yayO devI vAruRIM ca diSAM tadA /
nizkrAntA parvatAt tasmAt paryaNkAt saritAM varA // RKS_5.37 //
yAti vegAt taTA devI Danur muktaH Saro yaTA /
vidArya medinIM sarvA parvatAM CiKarARi ca // RKS_5.38 //
cUrRayitvA ca tAn sarvAn vajrASanihatAn iva /
yatra yatra gatA vinDye tatra tatrAvagAhyate // RKS_5.39 //
tatra gaNgAsahasrasya Pala syAt tIrTavarjite /
tadA stutA mahAdevI narmadA lokapAvanI // RKS_5.40 //
fziBir vEdikEH sarvEH suKasantAnakArikA /
vedA Darmasya mUlAni smftipuzpaPalAni ca // RKS_5.41 //
Bakzayanti dvijAH puRyA agnihotraparAyaRAH /
sevante narmadA te 'pi svargasopAnapadDatim // RKS_5.42 //
yatra yatra gatA skanda tatra tatrEva durlaBA /
darSane narmadAyAs tu agnizwomaPala laBet // RKS_5.43 //
ye tu saMsnAnti sevante narmadAm apy akAmataH /
PalaM bahu suvarRasya te 'pi prApsyanti mAnavAH // RKS_5.44 //
yatra yatra gatA puRyA SivasyAyatane SuBe /
gaNgAsnAnasya lakzeRa tatra snAne sama Bavet // RKS_5.45 //
agnihotreRa yatpuRya pitfSrAdDena yatPalam /
sarvaM sampadyate tasya narmadAyA jalena tu // RKS_5.46 //
yatkiMcid vEdikaM karmma brAhmaRAH kurvate sadA /
narmadAyAs tawe SUdDir nAtra kAryyA vicAraRA // RKS_5.47 //
narmadAsaNgamo yatra SivakzetraM vinirdiSet /
gaNgAyA lakzamAtreRa tatsTAnan tu viSizyate // RKS_5.48 //
kIrtanaM narmadAyAs tu dAnaM tIrTasya saNgame /
na tena sadfSaM rAjan satyam etad bravImyaham // RKS_5.49 //
narmadAM prAtar utTAya ye smaranti vicakzaRAH /
pUrvajanmakftaM pApamEhikaS ca vinaSyati // RKS_5.50 //
narmadAM mAnavaH kaScit tatra yatrAvagAhate /
SatajanmArjitaM pApaM tatkzaRAt naSyati Druvam // RKS_5.51 //
narmadAyAs tawe cEva prARAMstyajati mAnavaH /
kalpakowisahasrARi svargaloke mahIyate // RKS_5.52 //
ye 'py aDarmaparADInA narmadAyAM kaTaYcana /
te 'pi rudratvam AyAnti satyam etad bravImy aham // RKS_5.53 //
prAyaScittAni dIyante yatra revA na vidyate /
revAtoye tu saMprApte prAyaScittaM na vidyate // RKS_5.54 //
narmadAM ca mahApuRyAM saptakalpADivAsinIm /
satataM yaH smared BaktyA sa SivaH parikIrtitaH // RKS_5.55 //
tatra vERyeSvaraM devaM veRumUle vyavasTitam /
svargadaM mokzadaM vidDilokAnAM pApanASanam // RKS_5.56 //
vinDyasyEva taTA cAzwO mAnasAH parikIrtitAH /
paryaNkaH praTamo jYeyaH SrezWaH sarvamahIBftAm // RKS_5.57 //
asitANgo varANgaS ca taTA 'nye cApi parvatAH /
pAvako jAtavedAS ca kadambaH suranAyakaH // RKS_5.58 //
arcitAs tEr mahABAgEr DarmakarmaparAyaREH /
udgamAt nirgamaM yAvad vAruRIM diSamAsTitAH // RKS_5.59 //
sArdDam ekaSataM tasyAH pravAhAH parikIrtitAH /
kroSArdDasya triBAgaSca vistAraH parikIrtitaH // RKS_5.60 //
Sivasya vartate cAtra brahmavizRuM viqOjasAm /
kowiBis tridaSAnAntukA 'nyA DartuM praSakyate // RKS_5.61 //
AtmAnam AtmanA sA tu baBAra parameSvarI /
tridaSAnAM hitArTAya mAnavAnAM ca BArata // RKS_5.62 //
lakzayojanaparyyantaM jambUdvIpaM pracakzate /
dviguRaH parivezas tu lavaRodas tu BArata // RKS_5.63 //
sahasrayojanaM vidDikanyAdvIpaYca BArata /
tasyAH paYcaSatI gamyA tvagamyA ca taTA 'parA // RKS_5.64 //
SuBASuBaPalaM cAtra puRyapApaviBAgayoH /
praTamaM mAnuzo BUtvA devatvamupapadyate // RKS_5.65 //
kzIRe puRye punaryAti mAnuzatvaM pfTak pfTak /
karmmaBUmim imAM vidDi viditaM tava BArata // RKS_5.66 //
DarmeRa karmmaRA svargaH syAd eva sukfte kfte /
nadyAH pravAhe BUBAge kalpagAyA vyavasTitiH // RKS_5.67 //
lokAnAM tAraRArTAya avatIrRA saridvarA /
atra svargaS ca mokzaS ca narmadAtIramASritO // RKS_5.68 //
etat te kaTitaM rAjan yaTA vfzwaM surottamEH // RKS_5.69 //
iti SrIskandapurARe revAKaRqe narmadAyAS caturTAvatAre paYcamo 'DyAyaH ||


RKS aDyAya 6

yuDizWira uvAca:
mune mekalakanyAyA avatAraH Sruto mayA /
idAnIM Srotum icCAmi tIrTAni ca yaTAkramam // RKS_6.1 //

mArkaRqeya uvAca:
SfRu rAjan mahABAga kaTyamAnaM niboDa me /
vatsagulmAt samAraBya yAvad vE BfgukacCakaH // RKS_6.2 //
atrAntare 'pi tIrTAnAM saMKyA kena tu Sakyate /
taTApi te pravakzyAmi yaTA vfzwaM viSAmpate // RKS_6.3 //
narmadA sOmyaBAge tu anantapuramavyayam /
anantasidDiliNgaM ca sarvapApaharaM param // RKS_6.4 //
tIrTaM vESravaRaM nAma kOberaM DanadaM taTA /
maRiBadraM taTA yajYaM tat tIrTasya praBAvataH // RKS_6.5 //
mokzadaM kAmadaM puRyaM sarvalokavyavasTitam /
fzIRAmASramaM puRyaM sarvadevam ayaM SuBam // RKS_6.6 //
sAvarRiH kOSikaS cEva muniS cEvAGamarzaRaH /
SAkalyaSca kuSAkarRiH SaraBaNgo 'gnirBagaH // RKS_6.7 //
ete cAnye ca bahavo munayaH SaMsitavratAH /
asya tIrTasya mAhAtmyAt tapas taptvA divaNgatAH // RKS_6.8 //
vAlmIkir fzivaryo vE nEzAdIM yonimASritaH /
praBAvAt tasya tIrTasya brahmatejo vapurDaraH // RKS_6.9 //
ikzvAkuH kuvalayASvo dilIpo nahuzas taTA /
veRur yayAtI rAjA ca ajapAlasma hEhayaH // RKS_6.10 //
ete cAnye ca rAjAno hy anantapuravAsinaH /
atrAntare maheSAnaM mekalAtIramASritam // RKS_6.11 //
tam aByarcya viDAnena sarve te tridivaNgatAH /
aKilEr anyatIrTES ca cirakAlaPalapradEH // RKS_6.12 //
atrAste svargadaH SrImAn svayaM devo maheSvaraH /
tIrTaM saptafzir nAma saptasArasvataM nfpa // RKS_6.13 //
amartyasamBavaM liNgaM taTEvAraRyakeSvaram /
aGOGanASanaM tIrTaM taTAnyat kalmazApaham // RKS_6.14 //
paYcabrahmam ayaM tIrTaM sahasraSirasaM haram /
vArAhaM vAmanaM tIrTaM yamatIrTaM mahotkawam // RKS_6.15 //
sOraBaNgaM sahasraM tu aSvameDaM mahAmaKam /
hiraRyagarBaM sAvitryAM cAturvedaM ca pAvanam // RKS_6.16 //
etat sarva vijAnIhi lokAnAM pAvanaM param /
taTA 'nantapuraM yAvat paryaNkAt paScime SuBam // RKS_6.17 //
atrAntare mftA ye ca dAnaDarmavivarjitAH /
te 'pi svarge mahIyante yAvad indrAS caturdaSa // RKS_6.18 //
tato dvIpeSvaraM nAma vyAsatIrTamanuttamam /
tatra snAtvA tu laBate hayameDaPalaM naraH // RKS_6.19 //
kAmikaM tatparaM tIrTaM na BUtaM na Bavizyati /
pradakziRAM ca yaH kuryAd vyAsatIrTasya BArata // RKS_6.20 //
pradakziRIkftA tena saptadvIpA vasunDarA /
naro vA yadi vA nArI Sivaloke mahIyate // RKS_6.21 //
dvIpeSvare tatas snAtvA vfzaBaM yaH prayacCati /
kAYcanena vimAnena rudraloke mahIyate // RKS_6.22 //
kArtikasya caturdaSyAM kfzRapakze jitendriyaH /
snApayed yaH SivaM tatra hy upavAsaparAyaRaH // RKS_6.23 //
sarvapApavinirmukto rudraloke mahIyate /
vyAsatIrTaM tu vE gatvA sarve brahmAdayaH surAH // RKS_6.24 //
stuvanti BAvitAtmAnaM fzayaS ca tapoDanAH /
ye cAnye sidDaganDarvakinnaroragarAkzasAH // RKS_6.25 //
narmadAtawamASritya modante gatakalmazAH /
stuvanti viviDEH stotrEr mANgalyastuti saMskftEH // RKS_6.26 //
yasyAsti SaktirasaSaktir iha pravIraH prorDvI karotu yadi vA 'vanatiM karotu /
yaH pUjitaH suravaraH SaSiSeKareRa nA 'rADitaH sapadi BUtapati surEr vA // RKS_6.27 //
kiM vA na vfzwaM hi pitAmahena na vA surEr vA maDusUdanena /
kzIrodamanTodBavakAlakUwaM kaRWe vftaM kena haraM vihAya // RKS_6.28 //
ekena dagDaM tripuraM SareRa kAmo lalAwAkzinirIkzaRena /
Binno 'nDakaH SUlavareRa yena kas tena sArdDaM kurute viroDam // RKS_6.29 //
jalOGakallolataraNgaBaNgA gaNgA DftA yena jawAgraBAge
pAdAmbujANguzWanipIqanena papAta laNkADipatir visaMjYaH // RKS_6.30 //
surAsurARAmiha yat samakzaM viDvaMsito dakzamaKaH kzaRena
praRamya dakzaH kzayakArakasya leBe varaM tArakamArakasya // RKS_6.31 //
sarvasya pUjyaM hi varottamANgaM sampUjyate liNgavaraM harasya
anena paryAptam atIva mUQaH prAptuM padaM yacCati yat karoti // RKS_6.32 //
brahmAtra vfdDo harir atra liNgaM surA 'surAS cEva samarcayanti
taTApi nUnaM suvicArayAnti ko vA 'Diko vA 'sti samo hareRa // RKS_6.33 //
tenEva cakrANkasaroruhANkO liNgANkitaM yasya jagad BagANkam
haste prabadDe navakaNkaRe vE paSyanti mUQAH Kalu darpaRena // RKS_6.34 //
puRyaM pavitraM stavanaM vyAsenoktaM mahAtmanA /
kftaM devADinATasya sarvakalmazanASanam // RKS_6.35 //
pratipUjya yaTA nyAyam arGapAdyEr anukramAt /
uvAca maDuraM vAkyaM prasAdaH kriyatAM mayi // RKS_6.36 //
deyaM tasya PalaM deva yaH pumAn CradDayA 'rcati /
iti stutvA maheSAnaM fzayaH SaMsitavratAH // RKS_6.37 //
narmadAdakziRe kUle prayAtAs te yaTAtaTam /
anye ca fzayo devA dvEpAyanam aTAbruvan // RKS_6.38 //
ASramas te mahABAga vAyasEr AkulIkftaH /
yaTA na vAyasAH ke 'pi praviSanti tapovanam // RKS_6.39 //
mriyante te sadA sarve mUrDA tezAM viSIryate /
vyAsena SaptAs te sarve vAyasA mahato BayAt // RKS_6.40 //
tasmiMs tIrTe mahArAja praviSanti na karhicit /
fzayo vacanaM SrutvA vyAsasya tu mahAtmanaH // RKS_6.41 //
narmadA dakziRe kUle sarvameva kftaM kzaRAt /
tizWanti munayaH sarve devasyArADane ratAH // RKS_6.42 //
ArADya viDinA devam astuvan parameSvaram /
yasyAsti Saktir ityAdi vyAsastutiparAyaRAH // RKS_6.43 //
stotraM tad etat tridaSeSvarasya vyAsena BaktyA kftamISvarasya /
prAtaH paWed yaH smarati prayatnAt kAle sa jAto 'nucaro harasya // RKS_6.44 //
vyAsAzwakam idaM puRyaM yaH paWecCivasanniDO /
vyAsas tasya Bavet prIto narmadA ca prasIdati // RKS_6.45 //
evaM stuto mahAdevo vyAsena tu mahAtmanA /
Sivo vyAsasya santuzwa idaM vacanamabravIt // RKS_6.46 //
kiM karomi sTito vipra varaM brUhi yaTepsitam /
varaM dadAmi te prIto yena tvaM suKameDase // RKS_6.47 //

vyAsa uvAca:
narmadAdakziRe kUle tizWa tvaM cottare Siva /
ASramAs te Bavizyanti sarve puRyatamAH smftAH // RKS_6.48 //
evam uktvA tato vyAsaM tatrEvAntara DIyata /
vyAso 'pi cAtra vatsyAmi dakziRaM narmade vraja // RKS_6.49 //
tataS ca daRqakAzWena cAlayAmAsa narmadAm /
narmadA cAbravId vAkyaM pUrvamArgeRa sA gatA // RKS_6.50 //
tato vyAsas tu saMkrudDo yugAntAgnir ivABavat /
vyAsas tu kupito rAjan santIrRo dvijasattamaH // RKS_6.51 //
huMkAritA ca sA devI nAgatA tatra narmadA /
nAhaM kopavata vipra pralayaM yAmi karhicit // RKS_6.52 //
saptakalpakzaye vftte na mftA 'smIti narmadA /
tato dvijas tu saMjAto dakziRena tato gatA // RKS_6.53 //
na vAritA ca sA 'nena vyAsaBItA mahAnadI /
uttare munayaH sarve kUle tizWanty anekaSaH // RKS_6.54 //
tataste hfzwamanaso munayaH SaMsitavratAH /
vyAsena cArjitaM SrAdDaM taTA 'nyEr munipuNgavEH // RKS_6.55 //
pitaro dvAdaSAbdAni tArpitAs te narADipa // RKS_6.56 //

iti revAKaRqe narmadAmAhAtye zazWo 'DyAyaH ||


RKS aDyAya 7

mArkaRqeya uvAca:
anyattIrTaM mahApuRyaM sarvapApapraRASanam /
aSvameDasamudBUtA nadI yatra varANganA // RKS_7.1 //
snAtvA ca saNgame yatra hayameDaPalaM laBet /
vyADiBir mucyate yatra nArI vA yadi vAnaraH // RKS_7.2 //
SrAdDaM tatra prakurvantaH pitFRAM prItivarDanam /
tripuryAM pUrvaBAge tu diSi yAmyAM SivaH sTitaH // RKS_7.3 //
anugrahArTaM lokAnAM SEvakzetraM vidurbuDAH /
paYcASItiH kurukzetre paScASItir ivAtra tu // RKS_7.4 //
rAhusUryasamAyoge samAnaM kIrtitaM surEH /
SrAdDe trIRi ca lakzARi purARe kIrtitAni vE // RKS_7.5 //
tIrTAnAM tAni atrEva tizWanti nfpasattama /
yatra tizWati deveSo mADavo maDusUdanaH // RKS_7.6 //
utpalAvartanAmA ca sahasramastako hariH /
haraSca dviviDAve tO tftIyA cEva narmadA // RKS_7.7 //
tasyAH kiM varRyate rAjan devEr api savAsavEH /
tatra snAtvA mahArAja samBavo na punar Bavet // RKS_7.8 //
pApayoniM ca na viSed yamalokaM na paSyati /
arcanAd devadevasya gARapatyam avApyate // RKS_7.9 //
utpanno hi harir yatra SaNKacakragadADaraH /
upAsyate surEH sarvEr brahmaSakrapurogamEH // RKS_7.10 //
kroSamAtraM harikzetraM kaTaM Socanti mAnavAH /
atrAntare mftA ye ca kfmikIwapataNgamAH // RKS_7.11 //
te 'pi yAnti harer lokaM kiM punarvEzRavA nfpa /
avaSaH svavaSo 'pi syAt prARatyAgaM karoti yaH // RKS_7.12 //
daSavarzasahasrARi rAjA vEdyADare pure /
tilodakapradAnena piRqadAnena BArata // RKS_7.13 //
pitaras tasya tfpyanti tfptA yAnti parA gatim /
ekAdaSyAM nirAhAro ganDapuzpEH samarcayet // RKS_7.14 //
rAtrO jAgaraRaM kftvA dIpamAlAM praboDayet /
dvAdaSyAM paYcagavyaM tu havizyAnnena pAraRam // RKS_7.15 //
BaktyA tu Bojayed viprAn sahasraM ca sadakziRAm /
oM namo Bagavate vAsudevAya ||
imaM mantraM japan yastu Sucir BUtvA samAhitaH // RKS_7.16 //
na tasya punarADAnaM janma cEva yuDizWira /
anekaBAvikaM GoraM tUlarASim ivAnalaH // RKS_7.17 //
tatkzaRAd dahate kftsnameDAMsIvahutASanaH /
kalpakalpAnugO devO nArAyaRamaheSvarO // RKS_7.18 //
dakziRAM diSamAsTAya revAtIre vyavasTitO /
arcitO ca tO deveSO surAsuragaREs taTA // RKS_7.19 //
sidDavidyADarEr yakzEr ganDarvEH kinnarEr narEH /
sTARuH puRyajalAvarte hyavatAra purAkftaH // RKS_7.20 //
anugrahAya lokAnAM devAnAM hitakAmyayA /
nanAda sumahAnAdaM GorarUpaM BayAnakam // RKS_7.21 //
pinAkinA ca SUlena BittvA cEva rasAtalam /
samAnItA ca sAvitrI svargasopAnapadDatiH // RKS_7.22 //
mAnavAH kzIRapApAS ca taTA yAnti parAM gatim /
ajYAnatama sA DvastA nAvarohAnti ye janAH // RKS_7.23 //
AtmAnaM nAvamanyante pApopahatacetasaH /
kalpagAM ye na sevante tezAM janma nirarTakam // RKS_7.24 //
azwAviMSatir atrEva liNgAnAM tu svayamBuvAm /
pUjane saMsTitA rAjan Civasya ca mahAtmanaH // RKS_7.25 //
sTAneSvaraM mahAdevaM SUlapARiM taTA param /
sapteSvaraM ca kalpeSaM hiraRyaM jAtavedasam // RKS_7.26 //
prAjApatyaM sidDanATaM SaSANkanayanaM taTA /
anukeSaM taTA skandam ASvinaM tEjasaM taTA // RKS_7.27 //
brahmeSvaraM cAgnigarBaM SrIkaRWaM ca umApatim /
nIlakaRWaM ca KawvANgaM mahAkAlaM GaweSvaram // RKS_7.28 //
trilocanaM tryambakaM ca devadevaM maheSvaram /
etAny anyAni cEveha sidDaliNgAni BArata // RKS_7.29 //
anaNgaM kAmadevaM ca ratiprItisamanvitam /
sidDamanvantaraM cEva yatrAnaNgatrayodaSI // RKS_7.30 //
ramBAtftIya tatrEva taTA kfzRAzwamI nfpa /
vidyADarI ca tatrEva urvaSI ca tilottamA // RKS_7.31 //
ahalyA menakA cEva taTA 'nyAS ca varANganAH /
dAkzAyaRI cAnumatI campakA saMBarAyaRI // RKS_7.32 //
etAScA 'nyASca tatrEva bahvyaH sidDA viSAmpate /
keSavasya purI ramyA puRyA pApaharA nfpa // RKS_7.33 //
surAsurARAM sarvezAM dAnavAnAM ca BArata /
svargamArgapradA devI taTA hariharAtmikA // RKS_7.34 //
etat te kIrtitaM rAjan yaTA vfzwaM purAtanam /
snAnAvagAhanAt pAnAcCravaRAt kIrtanAd api // RKS_7.35 //
anekaBAvikaM GoramaGaM naSyati tatkzaRAt /
tatas tasmin mahABAga kapilAtIrTamuttamam // RKS_7.36 //
revAyA uttare kUle sarvapApaharaM param /
tatra snAtvA naro rAjan nArI vApi jitendriyA // RKS_7.37 //
tarpayitvA pitFn devAn mucyate ca fRatrayAt /
brAhmaRAn BojayitvA tu laBate paramANgatim // RKS_7.38 //

iti SrIskandapurARe revAKaRqe vyAsatIrTamahimavarRano nAma saptamo 'DyAyaH ||


RKS aDyAya 8

mArkaRqeya uvAca:
aTAnyat paramaM tIrTaM trizu lokezu viSrutam /
tripurI nAma viKyAtaM revAyA uttaretawe // RKS_8.1 //
sapAdalakzatIrTAni yatra tizWanti BArata /
SatamazwottaraM tatra liNgAnAM tu svayamBuvAm // RKS_8.2 //
tripuraH pAtito rAjan devadevena SUlinA /
stotavyaM kiM paraM tatra surAsuranizevitam // RKS_8.3 //
lokAnugrahakaM devaM svayaM vidDi maheSvaram /
gokarRaM nAma viKyAtaM BogadaM mokzadAyakam // RKS_8.4 //
kIrtanAd devadevasya snapanenA 'rcanena ca /
toyena narmadAyAs tu brahmahatyA praRaSyati // RKS_8.5 //
ganDaDUpapradIpES ca taTA viBavavistarEH /
api varzasahasreRa puRyasaMKyA na jYAyate // RKS_8.6 //
yadA tadA Sive dAnaM tasya saMKyA na vidyate /
DanyAs te mAnavA rAjan snAtvA paSyanti ye haram // RKS_8.7 //
kElAse sa vasen martyas tripuryAM yo vasen nfpa /
akAmAt kAmato vA 'pi prARatyAgaM karoti yaH // RKS_8.8 //
haMsayuktavimAnena kiNkiRIravaSAlinA /
CatreRa DriyamARena sOvarRena virAjatA // RKS_8.9 //
JallarItUryavAdyena nftyagItotsavenaca /
surAsurEr vIkzyamARaH sarvAlaNkAraBUzitaH // RKS_8.10 //
BuNkte tu vipulAn BogAn yAvad icCan maheSvare /
evam evA 'pi cAnyAni yAni kAmyAni mAnuzEH // RKS_8.11 //
tripurAris tu deveSo yatra tizWati BArata /
trayastriMSat prasidDAnAM devAnAM kowiBiH SivaH // RKS_8.12 //
tripuryAM nivased yasmAcCivakzetramataH smftam /
kroSadvayapramARaM tu Sivakzetra prakIrtitam // RKS_8.13 //
atrAntare mftA ye ca te prayAnti SuBAM gatim /
brahmaRA tu purA cezwaM brahmayajYaM maKottamam // RKS_8.14 //
SakreRa devarAjena kftaM kratuSataM purA /
gokarRaM ca mahAdevaM sarvasidDipradAyakam // RKS_8.15 //
vaweSvaraM taTA cAnyaM sidDaliNgaM sureSvaram /
ISvaraM cEva kAmeSamaSviByAm arcitaM haram // RKS_8.16 //
anaNgaM vAmadevaM ca kapoteSvaram eva ca /
sarveSvaraM somanATaM fRamocanam eva ca // RKS_8.17 //
kapAlamocanaM devaM taTAnyam aGanASanam /
indreSvaraM ca brahmeSaM SivaM nArAyaRaM Bavam // RKS_8.18 //
viSvadevaM sidDanATam amaraM cAndram eva ca /
sidDaM vidyADaraM yajYam atulaM vAsavaM taTA // RKS_8.19 //
ISAnamagnigarBaM ca kuberamatulaM taTA /
gAyatraM cEva sAvitraM rohiRItIrTameva ca // RKS_8.20 //
dAkzAyaRI cEva satI dakzayajYaharA smftA /
ratnAvalI sUryapatnI sUryaBAmA ca vAruRI // RKS_8.21 //
vizRur marIcir mEtreyafzyaSfNgo viBARqajaH /
tapasvI SOnako gargo durvAsA ugratApasaH // RKS_8.22 //
paYcAyutAni sidDAni tripuryAM nfpasattama /
api varzasahasrARi na stotuM Sakyate purI // RKS_8.23 //
tripurIkzetramAhAtmyaM SakreRApi narADipa /
anekAni sahasrARi kzatriyARAM yuDizWira // RKS_8.24 //
dIkzAyajYaviDAnena nAkapfzWamupAsate /
itihAsaM pravakzyAmi Adikalpe kfte yuge // RKS_8.25 //
svAyamBuve 'ntare prApte kApile kAlasaMjYake /
manurnAma purA rAjA cakravartI mahAyaSAH // RKS_8.26 //
ayoDyAM sa purIM leBe sUryavaMSo mahIpatiH /
samArADya mahAdevaM SaNkaraM maDusUdanam // RKS_8.27 //
avaDyA dAnavEr yA tu nirmitA viSvakarmaRA /
vApIkUpasahasreRa pariKA 'wwAlakena vA // RKS_8.28 //
Danadasya purI yadvad alakA nAma viSrutA /
ayoDyA SoBanA rAjan CakrasyevAmarAvatI // RKS_8.29 //
DanaDAnyasamAkIrRA sarvAlaNkAraBUzitA /
brahmaGozaninAdena BUmiM divam ivAkarot // RKS_8.30 //
sAgnihotrES ca vidvadBir brAhmaREr vedapAragEH /
caturvarRAS ca DarmaS ca prAkftA itare janAH // RKS_8.31 //
sapAdalakzavarzARi prajA sarvA ca jIvati /
na kArmaRyajarArogA durBikzaM na tu mftyuBIH // RKS_8.32 //
svayaM kAmaduGA DenuH pfTivI sasyaSAlinI /
anyAyena ca BUtezu dattA hartA na vidyate // RKS_8.33 //
navaKaRqAM saptadvIpAM saMSElavanakAnanAm /
SaSAsa medinIM sarvAM yaTA Sakras trivizwapam // RKS_8.34 //
ekapatnIgfhaM yadvad gfhasTasya virAjate /
yajYadAnasahasreRa tarpitAs sarvadevatAH // RKS_8.35 //
yaM yaM prArTayate kAmaM taM tamApa na saMSayaH /
eko dozaH paraM tatra nadI nEvA 'tra vidyate // RKS_8.36 //
rAhusomasamAyoge devaKAtaM samAyayO /
snAnaM kartuM samADAya brAhmaREr vEdapAragEH // RKS_8.37 //
vimAnAnAM sahasreRa gatvA viSaM nfpottamaH /
SaNKatUryaninAdena veRuvIRAsvanena ca // RKS_8.38 //
sAntaH puraparIvAro vIkzyamARo 'NganAgaREH /
nirvartya parvakAle tu dAnahomaviDikriyAm // RKS_8.39 //
viveSa nagarIM puRyAm ayoDyAM devanirmitAm /
pOrRamAsyAM gate yAme svasTe cEva nfpottame // RKS_8.40 //
SrUyate kiNkiRISabda AkASe vyomacAriRAm /
gItavAditrayuktAnAM sahasraM paNktiH vAjinAm // RKS_8.41 //
manoharARAM yAnAnAM dfzwvA cEva divOkasAm /
jagAma vismayaM rAjA Bavanopari SoBitaH // RKS_8.42 //
kasyEtAni vimAnAni mamEva Bavanopari /
Sayane Sayane cEva kAmaBogavivArjitaH // RKS_8.43 //
Sokopahatacittasya cintayA vyAkulIkftaH /
kim idaM sAhasaM loke vimAnAnAM naBopari // RKS_8.44 //
evaM cintayatas tasya sA nizkrAntA niSA nfpa /
udite ca taTA sUrye Darmakarma samApya vE // RKS_8.45 //
vaSizWaM prAha rAjarzir aBivAdya namaskftam /
upavizwaM yaTA nyAyam Asane devanirmite // RKS_8.46 //
itihAsapurARAdi SrAvayan viDipUrvakam /
manunA ca purA pfzwo vaSizWo munipuNgavaH // RKS_8.47 //
kasyEtAni vimAnAni mamopari mahAmune /
kena karmmavipAkena dAnena niyamena ca // RKS_8.48 //
saMSayo me mahABAga trikAlajYa nivedaya /
kasmin deSe kfto yajYaH svargakAmaPalapradaH // RKS_8.49 //
yena yAmya kzayAMl lokAn nityAntaka vivArjitAn /
kzatravaMSasamutpanno yas tu vE Sikzate kzitim // RKS_8.50 //
mAtfkaM pEtfkaM vaMSaM yajYam izwvA divaM nayet /
sa jAto yena BUlokaH sarvaTAvadyavarjitaH // RKS_8.51 //
anye putratvam ApannAste tu kleSAya kevalam /
evam ukto vaSizWas tu manunA brAhmaREH saha /
prasannas tv abravIt taM tu vaSizWo munisattamaH // RKS_8.52 //
SfRuzva tvaM mahABAga kaTyamAnaM niboDa me /
brahmaRA gaditaM pUrvaM kaSyapasya mahAmuneH // RKS_8.53 //
dakzasyAtrer guroS cEva prajApatir akalpayat /
vedaSrutapurARoktaM tatra kftsnaM mayA Srutam // RKS_8.54 //
hanta te kaTayizyAmi yaTAvadanupUrvaSaH /
purARavedabAhyaM tu karmma yatkriyate nfpa // RKS_8.55 //
na tat santaH praSaMsanti DarmahAniS ca jAyate /
narmadAtIramASritya tripurI nAma viSrutA // RKS_8.56 //
yEr izwaM tatra yajYEs tu dAnahomabalikriyA /
tezAM rAjan vimAnAni sTitAny upari veSmanaH // RKS_8.57 //
na tAM laNGayituM SaktAH sarve devAs savAsavAH /
atikrAmanti te svargaM Sivena saha modante // RKS_8.58 //
vizAdaM tyaja rAjendra gahanA karmmaRAM gatiH /
anyakzetre sahasraM tu dattaM taptaM hutaM taTA // RKS_8.59 //
ekaM tu kalpagA tIre tulyaM Bavati vA na vA /
Sivena SrAvitaM cAsIt purARaM skandakIrtitam // RKS_8.60 //
jambUdvIpe mahArAja ekA devI tu narmadA /
pApakarmadurAcArAn nayate sma divOkasam // RKS_8.61 //
te 'pi yAnti na sandehaH kalpagAtoyadarSanAt /
DarmaDvajAS ca ye martyAs trizu lokezu viSrutAH // RKS_8.62 //
saMsArArRavamagnAnAM pApopahatacetasAm /
yAnarUpAvarArohA trElokye sacarAcare // RKS_8.63 //
ekavaktras tu tat puRyaM na guRAn stotumarhati /
tyaktvA cEva mahABAga brahmavizRumaheSvarAn // RKS_8.64 //
saMKyAM kartuM na Saknoti tapaso dAnakarmmaRAm /
na gaNgAyamunA cApi nadI cEva sarasvatI // RKS_8.65 //
irAvatI vitastA ca vipASA kapilA taTA /
SoRaS ca GarGaraS cEva sAraNgA badarI taTA // RKS_8.66 //
puRyA mahAnadI tApI gaRqakI ca payozRikA /
tuNgaBadrA mahApuRyA BImaraTyA mahAnadI // RKS_8.67 //
tIrTAni sAgarARAM hi jambUdvIpe vasanti hi /
devaKAtataqAgezu gartezu ca saritsu ca // RKS_8.68 //
kiM PalaM laBate martya izwvA yajYEr nfpottama /
anyakzetre kftaM pApaM puRyakzetre vinaSyati // RKS_8.69 //
puRyakzetre kftaM pApaM vajralepo Bavizyati /
ayaM yaTA taTA DarmaH samaM BArata vartate // RKS_8.70 //
tasmAt pApaM na kurvIta caYcale jIvite sati /
SrutvAKyAnam idaM rAjA narmadAkIrtanaM SuBam // RKS_8.71 //
AdideSa tato 'mAtyAn BftyAMS cEva sahasraSaH /
rAjopaskaram AdAya yUyaM gacCatamAciram // RKS_8.72 //
DenUnAM paYcalakzARi savatsAnAM ca BArata /
SyAmakarRahayAnAM ca lakzamekaM SitatvizAm // RKS_8.73 //
ayutaM ca karIndrARAM GaRwABaraRasaMyujAm // RKS_8.74 //
hiraRyakowIH paYcASat sarvAsfNmaRayas taTA /
sumuhUrte sunakzatre candre cEkAdaSe SuBe // RKS_8.75 //
nAnAdeSanfpEH sArdDaM gItavAditramaNgalEH /
divyayAnasamArUQaH stUyamAno muhur muhuH // RKS_8.76 //
brAhmaREr vedavidBiS ca prAyAcca tripurIM nfpaH /
saptakalpavahAM puRyAM surAsuranamaskftAm // RKS_8.77 //
AjanmarUQEs tu pApEH sAntaH puraparicCadaH /
vimuktaH pfTivIpAlaH kalpagA toyadarSanAt // RKS_8.78 //
pfTivyAM yAni tIrTAni AsamudrAntagocare /
mekalAtoyasaMsparSAt pavitrARIha tAny api // RKS_8.79 //
snAnaM kftvA yaTA nyAyaM pitFn devAMS ca tarpayan /
arcayitvA maheSAnaM ganDapuzpavilepanEH // RKS_8.80 //
daSayojanaparyyantaM yajYarUpaM ca maRqapam /
akArayan mahAbAhuH sarvaDarmaparAyaRaH // RKS_8.81 //
hemarUpyam ayaM sarvaM yac cAnyad BojyaBAjanam /
agastyo gOtamo gargo vizRuH SAtAtapas taTA // RKS_8.82 //
atriS cEva vaSizWaS ca pulastyaH pulahaH kratuH /
Bfgur agnirmarIciS ca kaSyapo 'Ta manus taTA // RKS_8.83 //
durvAsA yAjYavalkyaS ca BaradvAjo 'Ta BallukaH /
viSvAmitro jamadagnI fzyaSfNgo viBARqakaH // RKS_8.84 //
dakzaH parASaro vyAsaH kAzAyaRabfhaspatI /
ete cAnye ca bahava fzayaH SaMsitavratAH // RKS_8.85 //
caturvidyAvedavido yajYakarmmaviSAradAH /
tIrTaM vE puzkaraM yadvad brahmavizRuSivAtmakam // RKS_8.86 //
tatra prAvartayad yajYaM hayameDamanuttamam /
AhUtA devatAH sarvA devendraH pAkaSAsanaH // RKS_8.87 //
tarpitA arGapAdyES ca maDuparkES ca vizwarEH /
tato nivartito yajYo yaTokto vedakarmmaRA // RKS_8.88 //
tarpitA brAhmaRAs sarve yaTA viBavavistarEH /
hArakeyUrakawakEH kaRWABaraRaBUzaREH // RKS_8.89 //
kecit kuNjaram ArUQAs taTA ca hayasaMsTitAH /
divyayAnasamArUQA divyamAlAvalambinaH // RKS_8.90 //
vayAMsi pakziRo yatra taTA 'nye vanacAriRaH /
yajYocCizwezu lulitA jAtAH sarve hiraRmayAH // RKS_8.91 //
yaM yaM kAmaM prArTayate taM taM prApnotyasaMSayam /
GozaRA kriyatAM rAzwre daRqahastEs tu kiNkarEH // RKS_8.92 //
pitfdevamanuzyAS ca tfptA yAnti parAM gatim /
brahmavizRumaheSAnA varaM dattvA divaM yayuH // RKS_8.93 //
atra yajYas tapodAnaM sarvaM Bavati cAkzayam /
evaM nivartito yajYo rAjYaScAmitatejasaH // RKS_8.94 //
kftAYjalipuwo BUtvA manurity Aha kalpagAm /
cAndrAyaRasahasrasya somayAgaSatasya ca // RKS_8.95 //
tvat toyapAnamAtreRa samam Bavati vA na vA /
lokAnAM tAraRArTAya avatIrRA mahAnadI // RKS_8.96 //
tvayA vyAptaM jagatkftsnaM lokAScEva carAcarAH /
snAnAvagAhanAt pAnAt smaraRAt kIrtanAd api // RKS_8.97 //
anekaBAvikaM pApaM tUlarASim ivAnalaH /
dahaty evaM hi toyaM te nAtra kAryyA vicAraRA // RKS_8.98 //
svargasopAnaBUtA 'si pitFRAM hitakAmyayA /
divaM naya varArohe BUtagrAmaM caturviDam // RKS_8.99 //
yAH kAScit sarito loke tIrTAni viviDAni ca /
tezAM tvaM jananI devi pitFRAM tAriRI parA // RKS_8.100 //
tvayA vinA tu yat tIrTaM DarmakarmaSuBodayam /
sUryeREva vihInaM hi nirAlokaM jagad yaTA // RKS_8.101 //
sUryAcandramasorBAvaH sAmAnyaH sarvajantuzu /
samaM varzati parjanyaH sasyezu ca tfRezu ca // RKS_8.102 //
taTA tvaM sarvalokAnAM mAtA cEva garIyasI /
api varzasahasreRa guRAn kIrtayituM SuBe // RKS_8.103 //
brahmA bfhaspatiS cEva na Sakto 'pi varAnane /
stotraM SrutvA mahABAgA manoramitatejasaH // RKS_8.104 //
pratyuvAca varArohA makarAsanasaMsTitA /
sarvABaraRaSoBAQyA candrakAntiniBAnanA // RKS_8.105 //
varaM vfRu mahABAga tuzwA 'smi manasIpsitam /
namaskftya mahAdevIM rAjA vacanamabravIt // RKS_8.106 //
yadi tuzwA varArohe varaM dAtuM mamecCasi /
tIrTaBUtaM jagat sarvaM kuruzva varavarRini // RKS_8.107 //
ayoDyAvizaye deSe sravantyaH samBavantviti /
nAnAviDAs tu sarito gaNgAdyAs tu surAlaye // RKS_8.108 //
yaTA ca patitAs sarvAs taTA tvaM kalpage kuru // RKS_8.109 //

iti SrIskandapurARe revAKaRqe tripurIvarRano nAmAzwamo 'DyAyaH ||


RKS aDyAya 9

narmadovAca:
tretAyAM praTame pAde tava vaMSe nfpottama /
BagIraTa iti KyAtaH sa gaNgA mAnayizyati // RKS_9.1 //
sagarAH zazwisAhasrA alAbujasamudBavAH /
kapilasya tu mArgeRa haye pAtAlagAmini // RKS_9.2 //
piturAjYA 'vasAne tu vidArya DaraRIM tataH /
hayaM tu vAsudevena sAgarAs te vidurbuDAH // RKS_9.3 //
pravizwAH sAgarAs te tu rasAtalatalaM gatAH /
tAn ahaM pUrayizyAmi Atmatoyena suvrata // RKS_9.4 //
evaM vfto varas tAvac CezaM vfRu nareSvara /
pAde dvitIye tretAyAH kAlindI ca sarasvatI // RKS_9.5 //
sarayUr gaRqakI nAma mahABAgA viniHsftAH /
BagIraTa iti KyAtas tava vaMSe Bavizyati // RKS_9.6 //
BAgIraTI ca viKyAtA Bavizyati saridvarA /
gaNgA ca jAhnavI cEva samaBAgA prakIrtitA // RKS_9.7 //
KyAtiM yAsyanti tAs sarvAH kanyAdvIpe na saMSayaH /
AgacCantI tu sA gaNgA jahnunA ca maharziRA // RKS_9.8 //
hastenAkfzya sA pItA yaTAnyat prAkftaM jalam /
divyaM varzasahasraM tu udare ca visarpitA // RKS_9.9 //
vizaRRavadano rAjA tadAsIt sa BagIraTaH /
nizkalaM me tapas taptaM SivasevA ca nizkalA // RKS_9.10 //
mayA tu sevitaM hyetaj jagat sarvaM carAcaram /
kiM karomIti niScitya maheSaM SaraRaM gataH // RKS_9.11 //
SivAjYA sayuto BUtvA lokAnAM hitakAmayA /
AgataSca punarmohAt tAM gaNgAM sa mahAyaSAH // RKS_9.12 //
uvAca vacanaM rAjan fziH kroDasamanvitaH /
gaNgAyA mokzaRaM kartuM yo mAm ArADayizyati // RKS_9.13 //
gaNgAyA mokzaRaM tatra kartavya nA 'tra saMSayaH /
tasya tad vacanaM SrutvA jahnoramitatejasaH // RKS_9.14 //
tam evArATayAmAsa tapasogreRa BArata /
tatas tuzwas tu BagavAn mumocottaravAhinIm // RKS_9.15 //
tataH praBfti loke 'smiY jAhnavIti prakIrtitA /
etat te kaTitaM rAjaMs tretAyAM yad Bavizyati // RKS_9.16 //
tatrEvA 'nyaM pravakzyAmi markawItIrTamuttamam /
yatra snAtvA mahArAja kAmato 'kAmato 'pi vA // RKS_9.17 //
cAndrAyaRaSatasyoktaM yat puRyaM tad avApnuyAt /

yuDizWira uvAca:
saMkzepAcCrutam etadDi vistareRa tapoDana // RKS_9.18 //
kaTaM tu markawItIrTaM tan me kaTaya suvrata /

mArkaRqeya uvAca:
AsIt tretAyuge rAjA satyaseno mahAtapAH // RKS_9.19 //
rAjYI tasya priyA cAsIn nAmnA SfNgAravallarI /
jAtismarA tu suBagA kevalaM markawAnanA // RKS_9.20 //
kadAcit sa mahIpAlo mfgayA priyayA saha /
jagAma narmadAtIraM nAnAdrumalatAyutam // RKS_9.21 //
sTApayitvA tu tAM devIM vanAntaram agAt tataH /
krIqamAnA ca sA tatra vaMSagulme svakaM SiraH // RKS_9.22 //
vfzwvA vismayamApannA pArSvasTaM kaMcid abravIt /
gfhItvEtacCiraH SIGraM narmadAyA jale kzipa // RKS_9.23 //
nikziptamAtre Sirasi rAjYI candrAnanA 'Bavat /
etasminn antare rAjA prAptas tatra priyA 'ntikam // RKS_9.24 //
sa dfzwvA tAdfSaM tasyA muKaM pUrRaSaSipraBam /
pfcCati sma priyAM rAjA vismayAvizwacetanaH // RKS_9.25 //
kaTayAmAsa vfttAntaM pUrvajanmasamudBavam /
atrAhaM markawIvAsaM tIre vE nArmade SUBe // RKS_9.26 //
kadAcit krIqamAnA 'haM vaMSaM BittvA hyakAmataH /
tataH kAlavaSAj jIrRaM SarIraM patitaM jale // RKS_9.27 //
Siras tatrEva saMlagnaM kapivaktrA 'smi tena vE /
idAnIM narmadAtoye nikzipte Sirasi priya // RKS_9.28 //
muKaM me tIrTamAhAtmyAc candrabimbasamapraBam /
SrutvA sa tIrTamAhAtmyaM vismayotPullalocanaH // RKS_9.29 //
purohitaM samAhUya snAtuM tatra pracakrame /
snAtvA tatra viDAnena hemakowiSataM dadO // RKS_9.30 //
tadA praBfti rAjendra markawItIrTamucyate /
pUrvaBAgasTitaM tasya BfgutIrTamanuttamam // RKS_9.31 //
tatra snAtvA tu kArtikyAM nara pApAt pramucyate /
svargado mokzadaS cEva devas tu narakeSvaraH // RKS_9.32 //
devasya cAgre vaMSo vE sammuKo yatra dfSyate /
pUrvaBAge sTitaM tatra tasmin vaMSe tu nirmale // RKS_9.33 //
trilocana iti KyAtaM taTEva BrukuwisTitam /
tftIyaM locanaM dfzwvA Bfgus tu munisattama // RKS_9.34 //
praRamya daRqavadBUmO stotuM samupacakrame /


Bfgur uvAca:
praRamAmi jane saMsTaM BUteSaM BUtidaM haram // RKS_9.35 //
BAvyaM BargaM paSupatiM BuvaneSvaram eva ca /
dozamAtravihInaM ca nityavijYAnavigraham // RKS_9.36 //
paradravyApaharaRAt paradAranizevaRAt /
parABavAt parABUtaM rakza mAM kalmazAt praBo // RKS_9.37 //
AtmABimAnam uditaM kzaRaBaNgurake taTA /
kupaTABimuKaM dInaM trAhi mAM parameSvara // RKS_9.38 //
dInadvijavarasyArTe prajYAne parito Bava /
vfzwvA sadA SaNkarastvaM mUQaM mAM kiM vilambase // RKS_9.39 //
tfzRAM hara harAtyarTaM lakzmIM me dehi niScalAm // RKS_9.40 //
nityaM Cinatti mohaM pApaM hanti tAraRaM vidaDAti /
tava tIrTamAtragamanaM tad api na saMcitaM maheSAna // RKS_9.41 //
BUtimUlaviBUQasya viBAgaM tan nirarTakam /
karuRAhfdayaM nAma stotram etad BfgUditam // RKS_9.42 //
yaH paWet prAtarutTAya sa yAti paramAM gatim /
stotreRAnena santuzwaH SivaH provAca taM Bfgum // RKS_9.43 //
sarvaM dAsyAmi te vipravaraM yan manasIpsitam /
sidDiM cEva punaH SlAGyAM yat surEr api durlaBAm // RKS_9.44 //

BfguruvAca:
yadi tuzwo 'si deveSa varaM dAtum ihecCasi /
mama nAmnA 'sya tIrTasya KyAtir Bavati BUtale // RKS_9.45 //
avatAraya cAtmAnaM Bfgukzetre maheSvara /

SaNkara uvAca:
evaM Bavatu viprendra tava nAmnA Bavizyati // RKS_9.46 //
kzetraM pApaharaM puRyaM devAnAm api durlaBam /
pitfputravisaMvAdaH kroDAjjAtaH kaTaYcana // RKS_9.47 //
asya tIrTasya mAhAtmyAt sa tu SAntiM gamizyati /
tataH praBfti ye devA brahmAdyAH kinnarA narAH // RKS_9.48 //
upAsate BfgukzetraM yatra tuzwo maheSvaraH /
darSanAt sparSanAt tasya mucyate brahmahatyayA // RKS_9.49 //
snAnaM yaH kurute tatra mucyate sa fRatrayAt /
avatAraH kfto rAjan yuge tatra svayamBuvA // RKS_9.50 //
tatra kzetre naraSrezWa azwO rudrAH prakIrtitAH /
BfguS cEva taTA SUlI vedaScandramuKas taTA // RKS_9.51 //
awwahAsas taTA kAlaH karAlI cAzwamas taTA /
azwO rudrAs samutpannAs tasmin kzetre yuDizWira // RKS_9.52 //
tena ramyaM ca DanyaM ca Bfgukzetram udAhftam /
ayane vizuve cEva saMkrAntO grahaRezu ca // RKS_9.53 //
vyatIpAte dinacCede CAyAyAM tu gajasya ca /
snAnaM dAnaM taTA homaM tarpaRaM devatArcanam // RKS_9.54 //
sarvaM tad akzayaM rAjaMs tasmin kzetre na saMSayaH /
snAtasya ca Bfgukzetre ekarAtrozitasya ca // RKS_9.55 //
yat puRyaM jAyate puMso na tatkratuSatEr api /
darSe BAdrapade mAse Suklapakze viSezataH // RKS_9.56 //
naraH pradakziRAM kftvA BfgutIrTasya saMyataH /
tatkzaRAd virajo BUtvA Sivaloke mahIyate // RKS_9.57 //
asya tIrTasya mAhAtmyAn mucyate sarvapAtakEH /
markawyAH paScime BAge hy arkatIrTam udAhftam // RKS_9.58 //
tatra nityaM sTito BAnuH sarvadevanamaskftaH /
naraH pradakziRAM kftvA sarvapApEH pramucyate // RKS_9.59 //
mAhAtmyaM tasya devasya SfRu rAjan samAsataH /
purA ganDarvarAjas tu mohano nAma nAmataH // RKS_9.60 //
brahmaRas tu saBAM prAptas tadArADanatatparaH /
tatra durvAsasaM dfzwvA rUpeRAnena garvitaH // RKS_9.61 //
ajYAnenA 'vamAnena sa jahAsa muniM nfpa /
smerAnanaM samAlokya taM SaSApa munis tadA // RKS_9.62 //
citrakuzWI durAcAro Bava tvaM rUpagarvitaH /
sa tu SApaBayAt prAha muniM ganDarvarAw tataH // RKS_9.63 //
SApAntaM kuru me vipra bAliSasya prasAdataH /

durvAsA uvAca:
gacCa ganDarvarAja tvaM tripuryAM narmadAtawam // RKS_9.64 //
yasmin nAste svayaM devaH samagraBayanASanaH /
BAsate BAskaraM nAma viKyAtaM cottare tawe // RKS_9.65 //
tatra snAnAn mahArAja SApAntas te Bavizyati /
sa jagAma punar natvA tato vE narmadAtawam // RKS_9.66 //
tatra snAtvA viDAnena pUjayAmAsa BAskaram /
trirAtryArADito BAnuH prAtaH provAca taM nfpa // RKS_9.67 //
varaM vfRu mahABAga yat te manasi vartate /

ganDarva uvAca:
yadi tuzwo 'si deveSa varaM dAtumihecCasi // RKS_9.68 //
citrakuzWaM vinaSyeta tvat prasAdena me praBo /
evam astviti taM prAha ganDarvADipatiM tadA // RKS_9.69 //
SApAn mukto jagAmATa svapuram prati BArata /
etat te kaTitaM rAjan Civena parikIrtitam // RKS_9.70 //
sAvitryArADanaM tatra putrArTaM kila BArata /
tasmiMs tIrTe naraH snAtvA samaByarcya ca BAskaram // RKS_9.71 //
putravAn vyADim uktaSca jAyate nA 'tra saMSayaH /
kowISvaraM tu tatrEva vidDidakziRaBAgataH // RKS_9.72 //
tam aByarcya viDAnena kowiliNgArcanAt Palam /
naraH prApnoti rAjendra satyaM satyaM vadAmyaham // RKS_9.73 //
kowitIrTe naraH snAtvA mucyate sarvakilbizEH /
tatra yaH santyajet prARAnavaSaH svavaSo 'pivA // RKS_9.74 //
sarvapApavinirmuktaH Sivaloke mahIyate // RKS_9.75 //

iti SrIskandapurARe revAKaRqe 'rkatIrTamAhAtmye navamo 'DyAyaH ||


RKS aDyAya 10

mArkaRqeya uvAca:
dakziRe tasya tIrTasya kalpagAtIramASritam /
somenArADitaM tIrTaM BuktimuktiPalapradam // RKS_10.1 //
tatra snAtvA divaM yAnti mftAs te na punarBavAH /
dakziRe tasya devasya sTitaH SakreSvaraH SivaH // RKS_10.2 //
SakreRArADitaH pUrvaM sarvakAmasamfdDaye /
anyat tIrTaM pravakzyAmi brahmakuRqam iti smftam // RKS_10.3 //
yatrAste BagavAn vizRU revA cottaravAhinI /
tatra snAtvA mahArAja vEzRavaM lokam ApnuyAt // RKS_10.4 //
darSe cEva vyatIpAte tilatoyapradAnataH /
SrAdDasya karaRAt tatra pitFRAM tfptirakzayA // RKS_10.5 //
udIcI narmadA yatra pratIcI yatra jAhnavI /
kzetraM gacCa nfpaSrezWa prAcI yatra sarasvatI // RKS_10.6 //
brahmakuRqottare BAge vidDi devaM sanAtanam /
ambarIzam iti KyAtaM mADavaM maDusUdanam // RKS_10.7 //
ekAdaSyAM samaByarcya snAtvA yas tu narADipa /
mucyate sarvapApeByo vizRulokaM sa gacCati // RKS_10.8 //
tasyEva paScime BAge haMsatIrTaM narADipa /
tatra snAtvA purA rAjan haMsA vE tridivaNgatAH // RKS_10.9 //
tatrApi kurute SrAdDaM dAnaM cEva narADipa /
haMsatIrTapraBAveRa tiryag yonO na jAyate // RKS_10.10 //
paScime tasya BAge tu liNgaM paramasidDidam /
mahAkAlam iti KyAtaM yan mayArADitaM purA // RKS_10.11 //
tam aByarcya viDAnena Sivalokam avApnuyAt /
aTAnyat saMpravakzyAmi tIrTarAjam anuttamam // RKS_10.12 //
mAtftIrTam iti KyAtaM liNgaM ca mAtfkeSvaram /
tatra snAtasya rAjendra hayameDaPalaM Bavet // RKS_10.13 //
tat pravAham atikramya yad vA revottaraM mahat /
saptaviMSodBavaH Sivas tatra lokezu gIyate // RKS_10.14 //
tatra snAtvA pitfByaS ca toyapiRqapradAnataH /
sarvakAmasamfdDAtmA Sivaloke mahIyate // RKS_10.15 //
tatra yad dIyate dAnaM kiMcidvApi yuDizWira /
tasya saMKyA na vidyate ity Aha BagavAn CivaH // RKS_10.16 //
tata pratIcyAM liNgan tu brahmeSvaram iti Srutam /
brahmaRA sADitaM sadyaH sarvakAmaPalapradam // RKS_10.17 //
darSanAt tasya devasya sarvapApEH pramucyate /
aNgAre vA caturdaSyAM tad aByarcya viDAnataH // RKS_10.18 //
SivaBaktiparo martyaH Sivaloke mahIyate /
anyat tIrTaM pravakzyAmi svargadvAram anuttamam // RKS_10.19 //
tatra snAto naravyAGra svargaloke mahIyate /
tatra paScimaBAge tu liNgaM sidDeSvaraM param // RKS_10.20 //
tatra sidDeSvaraM cEva tIrTaM pApapraRASanam /
tatra snAtvA divaM yAnti ye mftA na punarBavAH // RKS_10.21 //
pOze mAsi sitAzwamyAM tamaByarcya viDAnataH /
dattvA tu kapilAM DenuM svargaloke mahIyate // RKS_10.22 //
tasmAd uttarato vidDi saNgamaM lokaviSrutam /
gaNgAyamunayor nityaM revAyAS ca narADipa // RKS_10.23 //
tatra snAtasya rAjendra aSvameDaPalaM Bavet /
SrAdDaM tatra prakurvIta pitFRAM prItivardDanam // RKS_10.24 //

rAjovAca:
gaNgA ca yamunA cAtra samAyAte kaTaM mune /
etad vistarataH sarvaM prabrUhi munipuNgava // RKS_10.25 //

mArkaRqeya uvAca:
SfRu rAjan mahABAga kaTyamAnaM niboDa me /
mataNgo nAma rAjarzir AsId DarmaparAyaRaH // RKS_10.26 //
SivaBakto mahAyogI tripuryAM vedavittamaH /
zaRmAsaBojI DarmAtmA hatvA karivaraM svayam // RKS_10.27 //
zazWe mAse tu saMprApte yaTAvad viDipUrvakam /
pitfyajYaM tu nirvartya SezaM BuNkte narADipa // RKS_10.28 //
evaM tapasi tapte tu kAlena mahatA tataH /
saptarzayaH samAyAtAs tena mArgeRa BArata // RKS_10.29 //
sa tAn dfzwvA namaskftya arGapAdyEr apUjayat /
kuSAsanopavizwAMs tu provAca munisattamaH // RKS_10.30 //
Danyo 'smi pitfmeDe yatsaMprAptA me BavAdfSAH /
tat tasya vacanaM SrutvA mataNgasya mahAmune // RKS_10.31 //
fzayaS cintayAmAsuranyo 'nyaM vE tadA nfpa /
mAMsena pitfmeDo 'sya kaTaM tyAjyo Baved iti // RKS_10.32 //
cintAvizwAn munIn dfzwvA vaSizWaH prAha taM munim /
gaNgAyamunayor yoge snAnaM kftvA mahAmune // RKS_10.33 //
BokzAmahe vayaM sarve nAtra kAryA vicAraRA /
tasya tadvacanaM SrutvA mataNgaH prAha tAn hasan // RKS_10.34 //
gaNgAyamunayor yoge snAnaM cAtra Bavizyati /
ity uktvA DyAnamAsTAya sa gaNgAM yamunAM taTA // RKS_10.35 //
samAhvayat muniSrezWaH samAyAte tu tatkzaRAt /
snAnaM kuruDvaM munayo gaNgAyamunasaNgame // RKS_10.36 //
te dfzwvA tAdfSaM karmma munes tasya mahAtmanaH /
vismayAvizwahfdayAH praSaSaMsuS ca taM munim // RKS_10.37 //
tatas tu munayaH sarve snAnaM kftvA yaTAviDi /
pitfyajYaM tu nirvartya mataNgasya yayurdivam // RKS_10.38 //
gaNgA ca yamunA cEva pravizwe sapta kalpagAM /
itTaM sa saNgamo jAtaH sarvapApaharaH paraH // RKS_10.39 //
amAsomasamAyoge snAnaM yaH kurute naraH /
sarvaDarmasusampannaH SivaBaktiparAyaRaH // RKS_10.40 //
udDftya pUrvajAn saptacEvAparAMs taTA /
divyadehasamApanno divyABaraRaBUzitaH // RKS_10.41 //
divyayAna samArUQaH stUyamAno 'psarogaREH /
tatkzaRAd virajo BUtvA svargaloke mahIyate // RKS_10.42 //
asya tIrTasya mAhAtmyAn mucyate sarvapAtakEH /
nErantaryeRa zaRmAsAj jitakroDo jitendriyaH // RKS_10.43 //
snAnaM yaH kurute tatra pUjayec ca maheSvaram /
paTikaH kAraRAd vApi mlecCadeSe 'pi vA kvacit // RKS_10.44 //
yatra tatra mftaH so 'pi prApnuyAc CivasanniDim /
snAnaM dAna tapo homaH saMyoge cEva parvaRi // RKS_10.45 //
yad atra kriyate tasya puRyasaMKyA na vidyate /
etat te me kftaM rAjaMs tripurIkzetravarRanam // RKS_10.46 //
SravaRaM yasya rAjendra dEvatEr api durlaBam /
etac CrutvA mahArAja narmadAkIrtanaM SuBam // RKS_10.47 //
namaskftya varArohAM kAmikaM yAnamAsTitaH /
viveSa nagarIM puRyAm ayoDyAM devanirmitAm // RKS_10.48 //
mudA paramayA yukto yaTA pUrvaM taTEva saH /
etat te kIrtitaM rAjan yaTAvad anupUrvaSaH // RKS_10.49 //
Sivena kaTitaM pUrvaM skandasya tu mahAtmanaH /
SravaRAt kIrtanAt cEva Sivaloke mahIyate // RKS_10.50 //

iti SrIskandapurARe revAKaRqe mAtaNgAKyAnaM nAma daSamo 'DyAyaH ||


RKS aDyAya 11
aTAnyat paramaM tIrTaM surAsuranamaskftam /
yogatIrTam iti KyAtaM sarvapApapraRASanam // RKS_11.1 //
yogI snAtvA viDAnena yogAnte tridivaM gataH /
tatra snAtvA naro rAjaMs tiryag yonO na gacCati // RKS_11.2 //
sarvapApavinirmukto vizRuloke mahIyate /
aTAnyat paramaM tIrTaM Druvo yatra prakASate // RKS_11.3 //
DruvatIrTe naraH snAtvA sarvakAmaPalodaye /
DruveSvaraM mahAdevaM BaktyA yas tu prapUjayet // RKS_11.4 //
daSAyutAni rAjA vE pure vEdyADare SuBe /
nAkzatraM nAma tIrTaM tu narmadAtIram ASritam // RKS_11.5 //
yatra fkzeSvaro devaH sarvapApapraRASanaH /
saptaviMSatisaMsidDiM nakzatrARi gatAni vE // RKS_11.6 //
tasya tIrTasya mAhAtmyAd divi dIvyantidevatAH /
tatra snAtvA divaM yAnti ye mftA na punarBavAH // RKS_11.7 //
aTAnyat paramaM tIrTaM vArAhaM nAma viSrutam // RKS_11.8 //
mahASUkararUpeRa DAtrI yatra samudDftA /
ekAdaSyAM naraH snAtvA kftvA cEva yaToditam // RKS_11.9 //
upavAsaparo BUtvA dvAdaSyAM tu yuDizWira /
vEzRavas tu Sucir BUtvA vArAhaM ca samarcayet // RKS_11.10 //
puzpopahAraDUpES ca ganDadIpavilepanEH /
varzalakzaM tu sAgraM vE loke krIqati vEzRave // RKS_11.11 //
brahmacArI jitakroDo vizRuDarmaparAyaRaH /
BaktyA Bojayate yas tu viprAn vEzRavakAMs taTA // RKS_11.12 //
leKayitvA vizRuDarmAn vastrAlaNkAraBUzitAn /
nivedayed brAhmaRAya SrotriyAya viSezataH // RKS_11.13 //
purARaM narmadAKyAnaM SrAvayec ca samAhitaH /
varadAS ca trayo devA brahmavizRumaheSvarAH // RKS_11.14 //
Bavanti tasya satyaM vE nA 'tra kAryyA vicAraRA /
yAvad akzarasaMKyAnaM yAvat patrasamuccayaH // RKS_11.15 //
tAvad yugasahasrARi svargaloke mahIyate /
vidyAdAnAt paraM dAnaM nAnya lokezu gIyate // RKS_11.16 //
adIpA ca yaTA rAtrir anAdityaM yaTA naBaH /
vidyAhInaM taTA sarvamanDe tamasi majjati // RKS_11.17 //
etatte kaTitaM sarvaM vidyAdAnasya yat Palam /
sarvadAnaPalaM tasya vidyAdAnapraBAvataH // RKS_11.18 //
aTAnyat paramaM tIrTaM cAndrAyaRam iti smftam /
SaSANke rohiRIyukte pOrRamAsyAM mahotsave // RKS_11.19 //
SaSANkaBUzaRaM devaM sarvasidDipradAyakam /
arcayitvA viDAnena svargaloke mahIyate // RKS_11.20 //
pOrRamAsyAM tu kurute rAhusUryasamAgame /
tilodakaM piRqadAnaM putraH paramaDArmikaH // RKS_11.21 //
pitaras tasya tfpyanti pApopahatacetasaH /
sarvaM pAKaRqayuktaM ca AvftaM kalinA taTA // RKS_11.22 //
purARavedaDarmAS ca dAnaM yajYas tapas taTA /
AcCAditam idaM puRyaM hetukEH pApakarmaBiH // RKS_11.23 //
nagnEr malinadInES ca kalO loke digambarEH /
tasmAd DarmaparEr nityam upAsyA narmadA nadI // RKS_11.24 //
sOmye tu dvAdaSAdityaM tIrTaM puRyavivarDanam /
tatra snAtvA naro rAjann arcayitvA tu BAskaram // RKS_11.25 //
saMkrAntO vizuve cEva sUryaloke mahIyate /
ekasmin Bojite vipre lakzaM Bavati Bojitam // RKS_11.26 //
tilAnnaM ca hiraRyaM ca yaTA SaktyA dadAti yaH /
Suklapakzasya mAGasya SuBA zazWI ca saptamI // RKS_11.27 //
tasyAM dAnapraBAveRa hy upavAsaparAyaRaH /
daSavarzasahasrARi sUryaloke mahIyate // RKS_11.28 //
tIrTam ApsarasaM nAma yAmyAM diSi samASritam /
campakA sImapA nAmA keSinI BAminI taTA // RKS_11.29 //
kOmudI supraBA cEva utpalA ca mahodayA /
nizAdayoniM saMprAptAH pUrvajanmani BArata // RKS_11.30 //
etA ApsarasaM devaM gOrI cEva sureSvarI /
mAGe mAsi tftIyAyAM nirAhArAS ca nirjalAH // RKS_11.31 //
udakEH snApayitvA tu bilvapatrEr apUjayan /
daSavarzasahasrARi sAvaDAnAs tu nArmadEH // RKS_11.32 //
sarvakAmasamfdDAstA apsaroBiH supUjitAH /
sarvAlaNkAraSoBAQyA nAnAvasanaBUzitAH // RKS_11.33 //
tasya tIrTasya mAhAtmyAt saMsidDiM paramAM gatAH /
aTAnyat kaTayizyAmi puRyatIrTam anuttamam // RKS_11.34 //
yatra snAtasya viDivat kanyAdAnaPalaM Bavet /
SaNkaraM nAma liNgaM tu uttarasyAM diSi smftam // RKS_11.35 //
arcayitvA tu taM devaM darSe cEva narADipa /
sarvapApavinirmukto brahmaloke mahIyate // RKS_11.36 //
aTAtaH saMpravakzyAmi saNgamaM lokaviSrutam /
dattAtreyA nadI yatra saNgatA saha revayA // RKS_11.37 //
sOmyaBAge varArohAsurAsuranamaskftA /
tatra snAtvA ca dattvA ca arcayitvA tu keSavam // RKS_11.38 //
pApizWA ye durAcArA DarmakarmabahizkftAH /
praBAvAt tasya tIrTasya te 'pi yAnti hareH puram // RKS_11.39 //
meDAtiTiH karaH skandaH sAvarRiH kOSiko manuH /
kASyapo gAlavaS cEva mEtreyas tapasAM niDiH // RKS_11.40 //
ete cAnye 'pi bahavo fzayaH saMSitavratAH /
tIrTasyA 'sya praBAveRa SaMsidDiM paramAM gatAH // RKS_11.41 //

iti SrIskandapurARe revAKaRqe tIrTamahimavarRano nAmEkAdaSo 'DyAyaH ||


RKS aDyAya 12

mArkaRqeya uvAca:
aTa SfRuzva rAjendra dakziRAM diSamASritam /
SEvaM gAYjAlaBedaM ca saMgamaM surapUjitam // RKS_12.1 //
tatra snAtvA divaM yAnti ye mftA na punarBavAH /
yaH kuryAt pitfdevAnAM tarpaRaM piRqapAtanam // RKS_12.2 //
pitaras tasya tfpyanti yAvac candrArkatArakam /
mahotsave ca kOmudyAM kArttikyAM cEva parvaRi // RKS_12.3 //
gAYjAleSvaraliNgaM ca arcayet sidDidAyakam /
harikeSaScakravartI kanyApurapatiH purA // RKS_12.4 //
tIrTasyA 'sya praBAveRa mukto BUd vatsagovaDAt /

mArkaRqeya uvAca:
mamAsti saMSayas tAta sumahAMllomaharzaRaH // RKS_12.5 //
kaTaM rAjani gohatyA kaTaM muktaS ca govaDAt /

mArkaRqeya uvAca:
SfRu rAjan kaTAM divyAm itihAsaM purAtanam // RKS_12.6 //
somavaMSe nfpaScAsIt satyaDarmavrate sTitaH /
devAnIka iti KyAto harikeSas tadAtmajaH // RKS_12.7 //
sarvalakzaRasampUrRaS cakravartI mahAbalaH /
anekAS ca maKAs tena rAjan nizwA mahAtmanA // RKS_12.8 //
KyAtaM kanyApuraM tasya DanadasyAlakA yaTA /
cirAyuzaH prajAH sarvA DanaDAnyasamanvitAH // RKS_12.9 //
tuNgaBadreti viKyAtA SrISEle tripurAntike /
uktA pAtAlagaNgeti mallikArjunadarSanAt // RKS_12.10 //
pUrvaBAge tatas tasya SrIDAmaM nAma Kewakam /
nAnA munisamAkIrRaM devakowisamAvftam // RKS_12.11 //
lalitodvAhitA tatra Sivena paramAtmanA /
purA tvasyAyuzA nAma prajApatirakalpayat // RKS_12.12 //
supraBA nAma tasyAs tu viKyAtam aBavat taTA /
devyAH pUrvAvatAro 'yaM kaTitas te viSAmpate // RKS_12.13 //
dvitIye himavatputrI pArvatI ca umA taTA /
tftIye dakzaduhitA nAmnA gOrIti viSrutA // RKS_12.14 //
puRyatIrTe ca kzetre 'smin harikeSaH pratApavAn /
supraBA nikawe nAma supraBo rAjasattama // RKS_12.15 //
SaSAsa medinIM rAjA sarvaDarmaparAyaRaH /
lakzam ekaM tu dogDrIRAM rAhusUryasamAgame // RKS_12.16 //
nizkARAM tu sahasraM vE pratigaNgAmakalpayat /
sarvABaraRaSoBAQyAm ekAM gAM copaveSayat // RKS_12.17 //
brAhmaRAMS ca samAhUya vedavidyAbahuSrutAn /
paYcaBirdivasEH pUrvaM rAhusUryasamAgame // RKS_12.18 //
prayAge tatra yoge vA ityuktaM vedapAragEH /
dEvopakftayogena pUrvakarmmakftena ca // RKS_12.19 //
AgneyI hUyate cezwI rAjYA 'nalasamAgame /
agnAvAhavanIye 'tra rOdrErmantrEH sutejasEH // RKS_12.20 //
pAtAlAd utTito vahRir yugAntAgnisamapraBaH /
dagDaM gomaRqalaM kftsnam ayutaM brahmacAriRAm // RKS_12.21 //
BasmIBUtaM ca tatsarvaM maRqapaM puram eva hi /
harikeSo vizaRRAtmA pravezwuM vE hutASanam // RKS_12.22 //
AsanAd utTito rAjA sAntaH puraparicCadaH /
amAtyEH saMvftas tAvat samayajYEr balottarEH // RKS_12.23 //
hAhAkAro mahAnAsIt trizu lokezu BArata /
uvAca vacanaM rAjA brAhmaRAn vedapAragAn // RKS_12.24 //
brAhmaRasyEva hatyAyA gavAM cEva viSezataH /
api varzasahasreRa nizkftir na viDIyate // RKS_12.25 //
DenUnAM cEva vatsAnAM brAhmaRAnAM yaTAgatiH /
sA gatir me Baven nityaM satyam etad bravImy aham // RKS_12.26 //

brAhmaRa uvAca:
gacCa tvaM mahABAga kalpagrAmaM purottamam /
agastir BagavAn yatra kaSyapo Bfgur eva ca // RKS_12.27 //
BAradvAjo 'trigargO ca gOtamo manur eva ca /
yAjYavalkyo vaSizWaS ca fzayaH SaMsitavratAH // RKS_12.28 //
tatra gatvA mahArAja prAyaScittaM pragfhyatAm /
maharzIRAM matenEva vedaSAstrArTadarSinAm // RKS_12.29 //
evam ukto yayO rAjA pAdacArI dvijEH saha /
viveSa nagarIM puRyAM brahmalokasamAM nfpaH // RKS_12.30 //
maharzIMs tatra tAn dfzwvA so 'BivAdya praRamya ca /
niScayaM cirakAlaM tu tezAmevAgrata sTitaH // RKS_12.31 //

fzaya UcuH:
svAgataM te nfpaSrezWa PalaM karmasahasraSaH /
kimAgamanakAryaM ca satyametad vadasva naH // RKS_12.32 //
tezAM tadvacanaM SrutvA fzIRAm UrdDvaretasAm /
kftAYjalipuwo BUtvA vfttAntaM svaM nyavedayat // RKS_12.33 //
dEvAd vipadyate kAryaM saMsidDamapi Bo dvijAH /
daSA 'yutaM gavAM dagDaM dvijAnAm ayutaM taTA // RKS_12.34 //
anugrahaM bahu manye prAyaScittamaToditam /


brAhmaRA UcuH:
daSalakzARi gAyatryAs tIrTe tIrTe japaM kuruM // RKS_12.35 //
ayutaM tu gavAM dattvA sahiraRyaM nfpottama /
kowihomaM tu kurvIta sahasraSatadakziRam // RKS_12.36 //
prayAgaM ca mahAtIrTaM gacCed vArARasIM SuBAm /
kedAraM ca taTeSAnaM gaNgAsAgarasaNgamam // RKS_12.37 //
pitftIrTaM gayAM cEva nEmizaM puzkaraM taTA /
mAyApurIM harikzetraM gaNgAdvAraM mahAPalam // RKS_12.38 //
tIrTezvetezu cAnyezu yAvad dvAdaSavatsarAn // RKS_12.39 //
anena kramayogena SudDis te nAtra saMSaya /
muktis te BavitA rAjan brAhmaRAnAM praBAvataH // RKS_12.40 //
dattaM te SrutivAkyena prAyaScittaM dvijottamEH /
pAdapUjA dvijendrARAM kartavyA ca viDAnataH // RKS_12.41 //
kurukzetraM jagAmATa kartuM somasavaM nfpaH /
vicintyEvaM svAGanyAsaM sarasvatyAM samASrayat // RKS_12.42 //
japati sma SivastotraM haraM vizRuM sarasvatIm /
kurukzetraM gamizyAmi kurukzetre vasAmyaham // RKS_12.43 //
kurukzetrasya nAmnA 'pi naraH pApAt pramucyate /
aKilaSabdam ahOzaDaprakzAlitasakalABUtakalaNkA /
muniBirupAsitatIrTA sarasvatIha haratu me duritam // RKS_12.44 //
rAjYas tad vacanaM SrutvA prAha pApaharA nadI /
vizAdaM tyaja rAjendra SfRu me vacanaM param // RKS_12.45 //
upadeSaM pradAsyAmi sTAtuM tava nfpottama /
anekaBAvikaM GoraM smaraRAd eva naSyati // RKS_12.46 //
brahmahatyA sahasraM tu gohatyAlakzam eva ca /
na ca mocayituM SaktA gaNgA cEva saridvarA // RKS_12.47 //
carAcare 'sya loke 'smin kartrI tizWati kalpagA /
dIpAdityAdiBir vIkzya yaTAnDatva praRaSyati // RKS_12.48 //
taTA nASayate pApaM kalpagA saritAM varA /
dAnEr dagDA purA cAhaM kzatriyARAm anekaDA // RKS_12.49 //
grastA 'haM tena pApena nfpadakziRayA tataH /
SuklataH kfzRatAM cAhaM prAptA Bo pfTivIpate // RKS_12.50 //
dvAdaSA 'bde caturviMSe snAnaM kartuM samAgamam /
graste vE rAhuRA sUrye kowitIrTe narADipaH // RKS_12.51 //
pratyakzaM me SarIraM tvaM paSya tejaH samujjvalam /
snAtvA tu SivamaByarcya bahu svarRaM maKottamam // RKS_12.52 //
kuru tatra nfpaSrezWa tena te nizkftir Bavet /
ye mftA brAhmaRA gAvas tezAm asTipravAhanam // RKS_12.53 //
narmadodakasamparkAd divi devatvamApyate /
tilodakapradAnena tezAM muktiH parA Bavet // RKS_12.54 //
SrutvEtat kaTitaM vAkyaM sarasvatyA nfpaSca tAm /
namaskftya samutTAya kanyApuramagAt tataH // RKS_12.55 //
sAntaH puraparIvAro mudA paramayA nfpaH /
tenAjYaptAs tato BftyAH sarvasamBArasaBftAH // RKS_12.56 //
yajYopaskaram AdAya mekalA yatra gacCata /
asTi Basma yaTAnyAyaM nItaM karmakarEs tataH // RKS_12.57 //
prAvAhayat kalpagAyAM mantrayuktena vAriRA /
asTyAdi pUjayitvA ca yaTA viDam anuttamam // RKS_12.58 //
devAMS ca brAhmaRAMs tatra tarpayitvA kftAYjaliH /
pravAho nirgatas tatra narmadAyAM samAviSat // RKS_12.59 //
sa gAYjAleti viKyAto narmadA saNgamo nfpa /
gAYjAlasidDaliNgaM ca sUryakowisamapraBam // RKS_12.60 //
divyayAnasamArUQA dagDAH kAlAgninA tu ye /
ASIrvAdaparAs sarve harikeSaM pratuzwuvuH // RKS_12.61 //
tvat prasAdAn mahABAga divi devatvam AgatAH /
devadunduBinirGozEr veRuvIRAravEs taTA // RKS_12.62 //
divyayAnasamArUQA gatAs te vEzRavaM padam /
harikeSo nfpaSrezWaH parayA ca mudAyutaH // RKS_12.63 //
saptakalpavahAM devIM narmadA lokapAvanIm /
namaskftya saricCrezWAM stutiM cakre samAhitaH // RKS_12.64 //
namaste 'stu saricCrezWe saptakalpanivAsini /
yatra tatra naraH snAtvA mukto Bavati kalmazAt // RKS_12.65 //
na tasya punarAvfttirGore saMsArasAgare /
janmAntarasahasreRa na tvAM stamBayate balI // RKS_12.66 //
jahnunA hi purA pItA karatoyena jAhnavI /
tvayA ca pUritaM sarvaM viSvaM cEva carAcaram // RKS_12.67 //
tvat prasAdAt mahAdevi muktiScApi BavArRavAt /
pratyakzA kalpagEtacca stotraM SrutvA nfpoditam // RKS_12.68 //

narmadovAca:
varaM vfRu mahABAga yat te manasi vartate /
tasyAs tad vacanaM SrutvA harikeSo 'bravId idam // RKS_12.69 //
yadi me varadAdevi pUtaM mAM parikalpaya /
snAnAvagAhanAt pAnAt smaraRAt kIrtanAd api // RKS_12.70 //
saptajanmakftaM pApaM sadya eva praRaSyatu /

revovAca:
evam astu nfpaSrezWa matprasAdAd Bavizyati // RKS_12.71 //
evamuktvA tato devI tatrEvAntara DIyata /
harikeSaScakravartI sAzwANgaM praRipatya ca // RKS_12.72 //
kAmikaM yAnamAruhya sarvAlaNkAraBUzitaH /
viveSa nagaraM puRyaM yaTASakro 'marAvatIm // RKS_12.73 //
kAlAntare tataH prApte rAjyaM kftvA surAlaye /
sAntaH puraparIvAro BogAn BuNkte sma puzkalAn // RKS_12.74 //
etatte kaTitaM rAjan mahABAga viSAmpate /
dvAparaM vaMSam EkzvAkaM brAhmaM vEvasvataM taTA // RKS_12.75 //
kApilaM puzkaraM ceti saptakalpAn vidurbuDAH /
kApilaM praTamaM vidDi prAjApatyaM dvitIyakam // RKS_12.76 //
brAhmaM rOcaM ca sAvitraM bArhaspatyaM praBAsakam /
mahendram agnikalpaM vEjayantaM mArutaM taTA // RKS_12.77 //
vEzRavaM brahmarUpaM ca jyotizaM ca caturdaSam /
ete kalpAs tu saMKyAtA na mftA yezu narmadA // RKS_12.78 //
etat te kaTitaM rAjannitihAsaM purAtanam /
DanyaM yaSasyam AyuzyaM mahatAM kIrtivardDanam // RKS_12.79 //
SravaRAt kIrtanAd vApi mucyate sarvakilvizAt // RKS_12.80 //

iti SrIskandapurARe revAKaRqe narmadAmAhAtmye gAYjAlatIrTavarRano nAma dvAdaSo 'DyAyaH ||


RKS aDyAya 13

mArkaRqeya uvAca:
aTAnyat paramaM tIrTaM sarvapApavinASanam /
diSi yAmyAM samAKyAtaM nAmnA vE bAlukeSvaram // RKS_13.1 //
puRyaM prakIrtitaM tatra liNgam paramasidDidam /
tatra snAtvA yaTAnyAyaM hemaBAraPalaM laBet // RKS_13.2 //
SaNkukarRa iti KyAto yakzaH paramasidDidaH /
uttarAyaRam AsAdya kanyA revAsamAgame // RKS_13.3 //
saMjagAma nfpaSrezWa SivasaMsaktamAnasaH /
maRimARikyaratnAni brAhmaRArTamakalpayat // RKS_13.4 //
tAvan nfpas tu taM sTAnAt sTARuM cEva maheSvaram /
cAlayAmAsa yakzas tu tataH krudDo maheSvaraH // RKS_13.5 //
dadAha hastO yakzasya vismayAvizwacetasaH /
AkASavacasA proktaM vizAdaM tyaja putraka // RKS_13.6 //
surasaNGAstrayastriMSat nEnaM cAlayituM kzamAH /
surAsuragurUn devaM sTARuBUtaM svayamBuvam // RKS_13.7 //
kiM punardAnavA yakzamAnuzAScAlpacetasaH /
kzamayitvA tu deveSaM SaNkukarRo maheSvaram // RKS_13.8 //
sUryakowisamapraKyaM jvalantaM dIptatejasam /
ajYAnAt kftam etat tu kzantavyaM mayi putrake // RKS_13.9 //
uvAca vacanaM devaM varaM dehi maheSvara /
prasAdya cAbravId yakzas tava BftyaM vaSaM gatam // RKS_13.10 //
gaRatvaM gaRamaDye tu dehi he surasattama /
yakzatIrTam iti KyAtaM liNgaM vE bAlukeSvaram // RKS_13.11 //
kartum arhasi deveSa tIrTe 'smin sacarAcarEH /
ayane cottare hy atra snAnadAnamanuttamam // RKS_13.12 //
imaM varam ahaM manye yadi tuzwo 'si SaNkara /

SaNkara uvAca:
sarvakABaPalAvAptir matprasAdAd Bavizyati // RKS_13.13 //
evam uktvA maheSAnas tatrEvAntara DIyata /
SaNkukarRo mahAtejAs tIrTasyAsya praBAvataH // RKS_13.14 //
divyayAnaM samAruhya yayO mAheSvaraM puram /
aTAnyat paramaM tIrTaM sarvapApapraRASanam // RKS_13.15 //
diSi yAmyAM samAKyAtaM nAmnA pUrRamanoraTam /
puRyakIrtanaliNgaM tu brahmahatyApraRASanam // RKS_13.16 //
tatra snAtvA mahArAja gosahasraPalaM laBet /
harivarmA purA cAsId virAwnagarADipaH // RKS_13.17 //
sarvaDarmaguRopeto yajYayAjI mahAyaSAH /
izwas tatra mahAyajYo yena vE kalpagAtawe // RKS_13.18 //
golakzaM tatra dattaM ca hemaBAraparizkftam /
devAS ca tArpitAs tatra brahmAvizRur bfhaspatiH // RKS_13.19 //
brAhmaRAH pUjitA BaktyA nAnAratnaviBUzitAH /
praSaSaMsuSca nfpatiM surAH pUrRamanoraTAH // RKS_13.20 //
aTAnyat kaTayizyAmi tIrTAt tIrTamanuttamam /
revAmatsyAsamAyoge surAsuranamaskftam // RKS_13.21 //
nABAgasya ca saMvAdam Apastambasya cAnaGa /
manvantare cAkzuze vE saMprApte dvApare yuge // RKS_13.22 //
nAmnA matsyeSvaraM liNgaM jalamaDye vyavasTitam /
pUjyate nAgakanyABir na taM paSyanti mAnuzAH // RKS_13.23 //
mahAtejo maRimayaM candrabimbasamapraBam /
smaraRAd yasya devasya brahmahatyA praRaSyati // RKS_13.24 //

yuDizWira uvAca:
sADuBiH saha saMvAsAt ke guRAH parikIrtitAH /
kAH kaTAH kAni puRyAni saNgame sAptakalpage // RKS_13.25 //

mArkaRqeya uvAca:
atrEvodAharantImam itihAsaM purAtanam /
nABAgasya ca saMvAdam Apastamba taponiDeH // RKS_13.26 //
maharziScAtmavAn pUrvam Apastambo dvijottamaH /
upavAsakftAramBo baBUva BagavAMs taTA // RKS_13.27 //
nityam kroDaM ca kAmaYca loBaM mohaM visfjya ca /
revAmatsyAsamAyoge viveSa salilASaye // RKS_13.28 //
sa matsyEH salilAvarte saritaScAnugEs tadA /
tatrAnyotpatitEr jAlEH samAnIto mahAyaSAH // RKS_13.29 //
tasmAd uttArayAm AsuH salilAd brahmanandanam /
taM dfzwvA tapasA dIptaM kEvartA BayavihvalAH // RKS_13.30 //
SiroBiH praRipatyoccEr idaM vacanamabruvan /
ajYAnAt kriyamARAnAmasmAkaM kzantum arhasi // RKS_13.31 //
kiM vA kiM ca priyaM te 'dya tadAjYApaya suvrata /
sa munistan mahad dfzwvA matsyAnAM kadanaM kftam // RKS_13.32 //
kfpayA parayAvizwo dASAn provAca duHKitaH /
duHKitAnIha BUtAni yo na BUtEH pfTag viDEH // RKS_13.33 //
kevalAtma suKecCAto 'ven nfSaMsataro 'sti kaH /
aho 'svasTezvakAruRyaM svaArTe cEva balirvfTA // RKS_13.34 //
jYAninAm api ced yas tu kevalAtmahite rataH /
jYAnino hi yaTA svArTam ASritya DyAnam ASritAH // RKS_13.35 //
duHKArtAnIha BUtAni prayAnti SaraRaM tataH /
yo 'BivAYCati BoktuM vE suKAnyekAn tato janaH // RKS_13.36 //
pApAt parataraM taM hi pravadanti mumukzavaH /
ko nu me syAd upAyo hi yenAhaM duHKitAtmanAm // RKS_13.37 //
antaHpraviSya BUtAnAM BaveyaM sarvaduHKaBuk /
yanmamAsti SuBaM kiMcit tad dInAn upagacCatu // RKS_13.38 //
yat kftaM duzkftaM tESca tadaSezamupEtu mAm /
dfzwvA tAn kfpaRAn vyaNgAn anaNgAn rogiRas taTA // RKS_13.39 //
dayA na jAyate yasya sa rakza iti me matiH /
prARasaMSayamApannAn prARino BayavihvalAn // RKS_13.40 //
yo na rakzati Sasto 'pi sa tatpApaM samaSnute /
AhUtAnAM nayArtAnAM suKaM yad upajAyate // RKS_13.41 //
tasya svargApavargO ca kalAM nArhanti zoqaSIm /
tasmAccEtAn ahaM dInAM CaktuM mInAn suduHKitAn // RKS_13.42 //
yAdfNmAtraM na paSyAmi kiM punas tridaSAlayam /
niSamyEtan muner vAkyaM dASAste jAtasaMBramAH // RKS_13.43 //
yaTArTaM tu taTA sarvaM nABAgAya nyavedayan /
nABAgo 'pi tataH SrutvA taM drazwuM brahmanandanam // RKS_13.44 //
tvaritaH prayayO tatra sAmAtyaH sapurohitaH /
sa samyak pUjayitvA tu devakalpaM nfpas tataH // RKS_13.45 //
provAca Bagavan vidvan kiM karomi tavAjYayA /

Apastamba uvAca:
SrameRa mahatAvizwAH kEvartA duHKajIvinaH // RKS_13.46 //
mama mUlyaM prayacCeti yad yogyaM manyase nfpa /

nABAga uvAca:
sahasrARi SataM mUlyaM nizAdeByo dadAmy aham // RKS_13.47 //
nizkrayArTaM hi Bagavan nItaM te brahmanandana /

Apastamba uvAca:
nAhaM SatasahasreRa niyamyaH pArTiva tvayA // RKS_13.48 //
sadfSaM dIyatAM mUlyam amAtyEH saha cintaya /

nABAga uvAca:
kowiM pradIyatAM mUlyaM nizAdeByo dvijottama // RKS_13.49 //
yady etad api yogyaM no tato BUyaH pradIyatAm /

Apastamba uvAca:
rAjannArhA vayaM kowimaDikaM cApi pArTiva // RKS_13.50 //
sadfSaM dIyatAM mUlyaM brAhmaREH saha saMvada /

rAjovAca:
ardDaM rAjyaM samastaM vA nizAdeByaH pradIyate // RKS_13.51 //
etan mUlyam ahaM manye kiM vAlaM manyase dvija /

Apastamba uvAca:
ardDaM rAjyaM samastaM vA nAham arhAmi vE nfpa // RKS_13.52 //
sadfSaM dIyatAM mahyaM fziBiH saha cintaya /
maharzes tadvacaH SrutvA nABAgas tu vivAdayan // RKS_13.53 //
cintayAmAsa DarmAtmA sAmAtyaH sapurohitaH /
tataH kaScid fzis tatra lomaSastu mahAtapAH // RKS_13.54 //
nABAgam abravIt mABEH tozayizyAmi taM munim /

rAjovAca:
brUhi mUlyaM mahABAga me jYAtikulabAnDavAn // RKS_13.55 //
nirdagDavAn fziH krudDas trElokyaM sacarAcaram /
kiM punar mAnavaM dInam atyalpaM vizayAtmakam // RKS_13.56 //

lomaSa uvAca:
tvaM samarTo mahArAja jagatpUjyA dvijottamAH /
gAvaSca divyAstasmAd vE mUlyam asmE pradIyatAm // RKS_13.57 //
tataH SrutvA tu vacanaM sa sAmAtyapurohitaH /
harzeRa mahatAvizwaH provAcedaM vaco munim // RKS_13.58 //
uttizWottizWa Bagavan kftameva na saMSayaH /
etad yogyataM mUlyaM Bavato munisattama // RKS_13.59 //

Apastamba uvAca:
uttizWAmy eva saMprItyA samyak krIto 'smi pArTiva /
goByo mUlyaM na paSyAmi pavitraM pApanASanam // RKS_13.60 //
gAvaH pradakziRI kAryyA vandanIyA hi nityaSaH /
maNgalAyatana divyAs sfzwAs tvetAH svayamBuvA // RKS_13.61 //
apyAgArARi viprARAM devatAyatanAni ca /
yadgomayena SudDyanti kiM brUmo hyaDikaM tataH // RKS_13.62 //
gomUtraM gomayaM kzIraM daDi sarpis taTEva ca /
gavAM paYca pavitrARi punanti sakalaM jagat // RKS_13.63 //
gAvo me cAgrato nityaM gAvaH pfzWata eva ca /
gAvo me hfdaye cEva gavAM maDye vasAmyaham // RKS_13.64 //
eva yaH paWate nityaM trisanDyaM niyataH SuciH /
mucyate sarvapApeByaH svargalokaM sa gacCati // RKS_13.65 //
agre grAsaparo BAvaH kartavyo Baktito 'nvaham /
akftvA svayamAhAraM kurvannApnoti durgatim // RKS_13.66 //
tenAgnayo hutAs samyak pitaraS cApi tArpitAH /
devASca pUjitAs tena yo dadAti gavAhnikam // RKS_13.67 //
mantraH
sOraBeyI jagatpUjyA nitya vizRupade sTitA /
sarvadevamayI grAsaM mayA dattaM pratIkzatAm // RKS_13.68 //
rakzaRAd brahmaputrARAM gavAM kaRqUyanAt taTA /
kzIRArtarakzaRAc cEva tataH svarge mahIyate // RKS_13.69 //
Adirhi gAvo yajYasya maDyaM cAntyaM prakIrtitAH /
kzaranti tAs tu sakalaM kzIrAjyamamftaM taTA // RKS_13.70 //
tasmAd gAvaH pradAtavyAH pUjanIyA hi nityaSaH /
svargasya saNgamAyEtAs sopAnaM hi vinirmitAH // RKS_13.71 //
etacCrutvA nizAdAste gavAM mAhAtmyam uttamam /
praRipatya mahABAgam Apastambam aTAbruvan // RKS_13.72 //

nizAdA UcuH:
samBAzA darSanasparSavarRanaM kIrtanaM taTA /
pAvanAni samastAni sADUnAm iti naH Srutam // RKS_13.73 //
samBAzA darSanaM cEvam ihAsmABiH kftaM dvija /
kuruzvAnugrahaM tasmAt tvAM vayaM SaraRaM gatAH // RKS_13.74 //

Apastamba uvAca:
etAM gAM pratigfhRantu tatas te muktakilbizAH /
nizAdASca gatAH svargaM saha matsyEr jalodBavEH // RKS_13.75 //
prARinAM prItimutpAdya ninditenA 'pi karmaRA /
narakaM yadi paSyAmi vatsyAmi svargam eva vA // RKS_13.76 //
yanmayA sukftaM kiMcin manovAkkAyakarmaBiH /
kfta tenApi duHKArtAH sarve yAntu SuBAM gatim // RKS_13.77 //
tatas tasya prasAdena maharzer BAvitAtmanaH /
nizAdAs tena vAkyena saha matsyA divaM gatAH // RKS_13.78 //
tAn dfzwvA aTa gatAn svargaM samatsyAn matsyajIvinaH /
sAmAtyaBftyo nfpatir vismayAd idam abravIt // RKS_13.79 //
sevyAH Sreyo 'rTiBiH santaH tIrTaM puRyaM jalottamam /
kzaRopAsanamapyatra na tezAM nizkalaM Bavet // RKS_13.80 //
sadBissaha samAsIta sadBiH kurvIta satkaTAm /
Apastambo munis tatra lomaSaSca mahAtapA // RKS_13.81 //
padEs tu viviDEr izwEr boDayAmAsa tu nfpam /
tataH saMDArayAmAsa DarmabudDiM sudurlaBAm // RKS_13.82 //
taTeti kftvA coktvA ca nfpaM taM praSaSaMsatuH /
aho Danyo 'si rAjendra yat te DarmaparAmatiH // RKS_13.83 //
DarmaH sudurlaBaH puMsAM viSezeRa mahIkzitAm /
yadi rAjyamadAvizwaH svaDarmaM na parityajet // RKS_13.84 //
tato jagati kas tasmAt punar aByaDiko Bavet /
DruvaM DarmaSca rAjyaM vE mohaScEva sadA DruvaH // RKS_13.85 //
mahADruvaSca narako rAjyaM nindanti te buDAH /
rAjyaM hi manyate mUQo naro vizayalolupaH // RKS_13.86 //
manIziRas tu paSyanti sadEva narakopamam /
tasmAcCokaSca mohaSca na kartavyo madas tvayA // RKS_13.87 //
yadIcCasi mahArAja SASvatIM gatimAtmanaH /

mArkaRqeya uvAca:
ityuktvA mahAtmAnO jagmatuH svaM svamASramam // RKS_13.88 //
nABAgo 'pi varaM labDvA prahfzwastvaviSat puram /
etat te kaTitaM rAjan ye gaRAH satsamAgame // RKS_13.89 //
mAhAtmyaM vE gavAM tadvat kiM BUyaH Srotum icCasi /
revAmatsyAsamAyoge gavAM mAhAtmyamuttamam // RKS_13.90 //
tatra snAtvA mahArAja matsyeSvaramaTA 'rcaya /
Apastambo mahABAgo nizAdA matsyajIvinaH // RKS_13.91 //
matsyEH saha gatAH svargaM tIrTasyAsya praBAvataH /
divyakAntiDarAH sarve loke krIqanti vEzRave // RKS_13.92 //

iti SrIskandapurARe revAKaRqe matsyeSvaratIrTavarRanonAma trayodaSo 'DyAyaH ||


RKS aDyAya 14

mArkaRqeya uvAca:
aTAnyat kaTayizyAmi tIrTaM pApavimokzaRam /
matsyAyAH SuBatApyASca saNgame surasevitam // RKS_14.1 //
devo matsyeSvaro nAma nAgakanyABirarcitaH /
tatra snAtvA divaM yAnti ye mftA na punarBavAH // RKS_14.2 //
paYcavaktrAstrinetrASca matsyatIrTapraBAvataH /
kalahaMsa iti KyAto devarzir DyAnatatparaH // RKS_14.3 //
tasyASramaM paraM ramyaM brahmarzi vinizevitam /
SAkamUlaPalAhAro japaDyAnaparAyaRaH // RKS_14.4 //
so 'tizWad ayutaM sArdDam ekapAdena BArata /
SivaDyAnaparo BUtvA sarvaBUtahite rataH // RKS_14.5 //
tatas tu DyAnayogena tasya devaH SatakratuH /
cakampe tapasA cAsO devarAjo Bavizyati // RKS_14.6 //
harizyati na sandeho purIM cEvAmarAvatIm /
brAhmaRaSca sureSAnaH kubjo vAmanarUpaDfk // RKS_14.7 //
jagAma vfdDarUpeRa kalahaMsASramam prati /
uvAca vacanaM Sakro brAhmaRaM tapasi sTitam // RKS_14.8 //
kimarTaM tapase SIGraM kAmam etad bravIhi me /
ArADayasi kaM devaM satyam etat tapoDana // RKS_14.9 //
saMhftya tapasA yogaM prahasannabravId vacaH /
jAnAmi tvAM mahABAga Sakras tvaM tridaSeSvaraH // RKS_14.10 //
na kAmaye 'ham indratvaM rAjyaM kuru yaTepsitam /
ArADayAmyahaM devaM nAnyaM devaM kaTaYcana // RKS_14.11 //
etacCrutvA vacas tasya maharzer abravId vfzaH /
varaM vfRu mahABAga yaTA drakzyasi SaNkaram // RKS_14.12 //

kalahaMsa uvAca:
vinA 'haM tryambakaM yAce nAnyAd devAdaho varam /
vijayI Bava Sakra tvaM nAnyaM vfRe varaM tvaham // RKS_14.13 //
evamukto yayO SakraH sarvakAmasamanvitaH /
jYAtvA tasya parAM BaktiM devadevo maheSvaraH // RKS_14.14 //
adarSayad aTAtmAnaM nIlakaRWaM trilocanam /
dfzwvA rUpaM maheSasya sAzwANgaM praRipatya ca // RKS_14.15 //
kalahaMso muniSrezWaH stotuM samupacakrame /
namo 'stu te mahAdeva nIlakaRWatrilocana // RKS_14.16 //
namaH SivAya SAntAya SUlahasta namo 'stu te /
namaH SivAya SamBavAyA 'nATAya namo namaH // RKS_14.17 //
tryambakAya mahAdevetyAdi nAmAdiBiHstuta oM namo devAya SamBavAya BUrBuvaH svaH |
somarudraDvAntasUryAya namo rudrAgnaye namaH // RKS_14.18 //
namaH SamBo paYcavaktra mahASiva namo 'stu te /
svayamBUvana pAtAla nIlakaRWa namo 'stu te // RKS_14.19 //
brahmaSarvasureSAnahariharAya namo namaH /
jYAnaSaktikriyASakticarAcara namo 'stu te // RKS_14.20 //
hAwakAya namas tuByam umAnATa namo 'stu te /
brahmavizRumaheSAya sarvajYAya namo namaH // RKS_14.21 //
sadyojAtas taTA Goras tat puruzAya namo namaH /
tvayA vyAptam idaM sarvaM trElokyaM sacarAcaram // RKS_14.22 //
AdimaDyAntarUpAya kalikAla namo 'stu te /
umAkAntArDadehAya SrIkaRWoragaBUzaRa // RKS_14.23 //
anantagaRarUpAya nAgayajYopavItine /
SabdaH sparSaS ca ganDaSca raso rUpaM ca paYcamam // RKS_14.24 //
budDir manastv ahaNkAro hy azwamUrte namo 'stu te /
sUryo 'ryamA Bagas tvazwA pUzArkaH savitA raviH // RKS_14.25 //
gaBastimAMS ca tvaM kAlo mftyur DAtA prakASakaH /
pfTivyApas taTA tejo vAyurAkASam eva ca // RKS_14.26 //
somo bfhaspatiH Sukro buDo 'NgAraka eva ca /
indro vivasvAn dIptAMSuH SuciH SOrirjaneSvaraH // RKS_14.27 //
kalAste vizRubrahmAdyA vedo vESravaRo yamaH /
kalAkAzWAmuhUrtAS ca pakzamAsartavas taTA // RKS_14.28 //
saMvatsaras tvam evAsi kAlacakro viBAvasuH /
puruzaH SASvato yogo vyaktAvyaktaH sanAtanaH // RKS_14.29 //
lokADyakzaH surADyakzo viSvakarmA tamonudaH /
varuRaH SItaBAraS ca jImUto jIvano 'rihA // RKS_14.30 //
BUto yajYo BUtapatir lokapAlEr nizevitaH /
manaH suparRo BUtAdiH sadASiva namo 'stu te // RKS_14.31 //
jihvAcApalyaBAvena Kedito 'si mayA praBo /
brahmavizRvAdiBir devEr yasyAnto nEva laByate // RKS_14.32 //
BavasAgaramagnAnAM kaH stotuM SaktimAn Bavet /
ajYAnAYjYAnato vA 'pi SUlapARe kzamasva tat // RKS_14.33 //

mArkaRqeya uvAca:
SrutvA stotram idaM devaH kalahaMsasya BArata /
varaM vfRu mahAprAjYaprItaH stotreRa te 'naGa // RKS_14.34 //

kalahaMsa uvAca:
yadi tuzwo 'si me deva varaM dAtum ihecCasi /
kalahaMseSvaraM nAma tIrTaliNgaM sureSvara // RKS_14.35 //
akzayA devadevA 'tra homadAnabalikriyAH /
atrAkzayaM kftaM sarvaM tvat prasAdAt maheSvara // RKS_14.36 //
SivAjYA vartate te 'tra naraH svargamavApnuyAt /
utkrAntiM kurute yas tu avaSaH svavaSo 'pi vA // RKS_14.37 //
stavenAnena ya stOtiyastvA stozyati SaNkara /
brahmahA vA surApo vA steyI ca gurutalpagaH // RKS_14.38 //
tIrTasyAsya praBAveRa sarve yAntu SivAlayam /
idaM varamahaM manye sarvakAmasamfdDaye // RKS_14.39 //

ISvara uvAca:
yaM yaM kAmayate kAmaM trElokye sacarAcare /
matprasAdAn na sandeha sarvam etad Bavizyati // RKS_14.40 //
evamuktvA yayO devaH kElAsanilayaM nfpa /
kalahaMso 'Ta muniBir brahmizWEH sajitendriyaH // RKS_14.41 //
varzAyutAni sAgrARi BuNkte BogAYCivAlaye /
divyayAnasamArUQaH stUyamAno 'psarogaREH // RKS_14.42 //
veRuvIRAninAdena sarvAlaNkAraBUzitaH /
daSa varzasahasrARi taTEva SivasanniDO // RKS_14.43 //
dakziRottaradigBAgapaYcakroSapramARataH /
snAnAt tatra divaM yAti mriyate vibuDo Bavet // RKS_14.44 //
etat te kaTitaM rAjan kalahaMsasya kIrtanam /
svArocize 'ntare prApte Adikalpe kfte yuge // RKS_14.45 //
kalahaMsasya cAKyAnAn na sIdanti kalO janAH /
putradArAvftAnAGa mAyAmohasamanvitAH /
AKyAnasahitaM devaM karmaRA manasA girA // RKS_14.46 //

iti SrIskandapurARe revAKaRqe SivamahimavarRano nAma caturdaSo 'DyAyaH ||


RKS aDyAya 15

yuDizWira uvAca:
BUyaS cecCAmyahaM SrotuM narmadAkIrtanaM SuBam /
AKyAnasahitaM deva viditaM vada sAmpratam // RKS_15.1 //

mArkaRqeya uvAca:
SfRu rAjendra tIrTaM vE Sivena kaTitaM purA /
kAmadaM mokzadaM cEva yajYadAnapraBAvataH // RKS_15.2 //
revAyA uttare kUle kapilAsaMgamAt param /
vEdUryAt paScime BAge viKyAtaM narmadApuram // RKS_15.3 //
arDakowis tu tIrTAnAM mahAdevena BArata /
Satamazwottara tatra liNgAnAM parikIrtitam // RKS_15.4 //
yatra vE vasurudrESca brahmAd yES ca surAsurEH /
sidDaganDarvayakzES ca vidyADaramahoragEH // RKS_15.5 //
vedaDvani ninAdena vyAptamasti carAcaram /
yatrAgnir huta homena tridivaM paryapUrayat // RKS_15.6 //
devarzayo mahArAja taTA brahmarzayaH pare /
Asan rAjarzayas tatra tApasA vyavasAyinaH // RKS_15.7 //
brAhmaRAS ca vasanti sma manasA brahmacintanAH /
ASramaM jamadagneS ca fzikowisamAvftam // RKS_15.8 //
kaSyapo gAlavo gargo bAdarAyaRaSAkawO /
atriS cEva vaSizWaSca pulastya pulahaH kratuH // RKS_15.9 //
BfguS cEva marIciS ca BAradvAjo mahAtapAH /
SAkalya fzyaSfNgaS ca manur vizRur yamo 'NgirAH // RKS_15.10 //
vASizWadakzO saMvartaH SAtAtapaparASarO /
ApastambaH Suko vyAsAH kAtyAyanabfhaspatI // RKS_15.11 //
hArItaH SaNKaliKitO yAjYavalkyo 'Ta gOtamaH /
agastyaH pAvakAKyaS ca durvAsA ugratApasaH // RKS_15.12 //
SatAnandas taTA jahnur vESampAyanajEminI /
lomaSaS ca vihaNgaS ca SOnako harir eva ca // RKS_15.13 //
ete cAnye 'pi munayo bahavaH saMSitavratAH /
jvalantas tapasA tatra sUryatejaH samapraBAH // RKS_15.14 //
caturvidyAvedavidaH SrutismftiviSAradAH /
saMvatsarakftAhArA apAhArakarAs taTA // RKS_15.15 //
mAsopavAsinaS cAnye taTA pakzopavAsinaH /
SAkAhArAnirAhArAH taTA 'nye mArutASanAH // RKS_15.16 //
kandamUlaPalAhArA mahAtmAnas taTA pare /
itihAsapurARAdi nAnASAstravicintakAH // RKS_15.17 //
mokzopAyaDftAtmAno mOnikAS ca na mOnikAH /
ekapAdArdDapAdAS ca BUmO kAraRaBojinaH // RKS_15.18 //
AKyAnaM kaTayizyAmi narmadApuravAsinAm /
jamadagnis tu nivasan muniH SivaparAyaRaH // RKS_15.19 //
narmadAsaNgame snAtvA tatrAByarcyamaheSvaram /
viviDEr ganDapuzpESca taTA 'gurumanoharEH // RKS_15.20 //
dakziRAmUrtim ASritya japannAsIt taTA muneH /
mAsaM ca japatas tasya devadevo maheSvaraH // RKS_15.21 //
sidDeSvaraM nAma liNgaM sidDA yatra surAsurAH /
uvAca vacanaM devo brAhmaRaM prati BArata // RKS_15.22 //
tuzwo 'haM tava BaktyA tu rudrajApyena tozitaH /

jamadagniruvAca:
yadi tuzwo mahAdeva varaM dAtuM mamecCasi // RKS_15.23 //
homArTaM cEva DenuM me dadasva parameSvara /
DarmakarmaSuBArTezu SivapUjAsu tarpaRe // RKS_15.24 //
pitfkArye devakArye gAvaH puRyatamAH smftAH /
etasmAt kAraRAd ISa homaDenuM prayacCa me // RKS_15.25 //
dattA cEva mahABAga sarvakAmasamfdDaye /
evam uktvA dadO rAjaMs tatrEvAntaraDIyata // RKS_15.26 //
yAn yAn prArTayate kAmAMs tAMs tAn prApnoty asO tataH /
fzIRAM ca sahasrARi kAmEr Bojayate dvijaH // RKS_15.27 //
hiraRmayEH svarRapAtrEr nAnABakzyEr yaTecCayA /
kIrtir brahmarziBir mAnyEH sarvEH suragaREs taTA // RKS_15.28 //
jamadagner munIndrasya ASrame copavfMhitA /
etAvati gate kAle kArtavIryo nfpottamaH // RKS_15.29 //
mAhizmatIM parityajya svargasopAnam uttamam /
ekasmin divase rAjA mfgayAM ca samASritaH // RKS_15.30 //
vinDyaM girimanuprApto revAtIraM samASritaH /
hatvA paSusahasrARi jamadagnyASramaM gataH // RKS_15.31 //
dehyetAM mAM nijAyogyAM gAM jagAda muniM prati /
kArtavIryavacaH SrutvA jamadagnir BayAkulaH /
cintayAmAsa suciraM kimetad iti vismitaH // RKS_15.32 //
Darmo hy aDarmarUpeRa karmaBiH puRyasaMcitEH /
aDarmo DarmaPalado gahanA karmaRo gatiH // RKS_15.33 //
iti cintayatas tasye na kiMcid bruvato muneH /
apahftya balAd DenuM GAtayitvA ca taM munim // RKS_15.34 //
sTAnAn niragamat tasmAt kArtavIryo nfpADamaH /
kaSAdiBis tAqitA tu homaDenur muhurmuhuH // RKS_15.35 //
SApaM dattvA tatas tasya punar Denur divaNgatA /
karizyate kulAntaM ca rERukeyo nfpADama // RKS_15.36 //
hAhAkAro mahAnAsIlokAnAM ca yuDizWira /
durAcAras tataH ko 'yaM brAhmaRAnAM ca kopakft // RKS_15.37 //
aTa SrutvA mahAdevo BArgavaH pitfsUtakam /
sahasEvAgataH kopAt samiDo 'gniriva jvalan // RKS_15.38 //
nihataM pitaraM dfzwvA kopAd dviguRavikramaH /
jagAma sahasotTAya purIM mAhizmatIM prati // RKS_15.39 //
kArtavIryArjunaM dfzwvA krudDaH provAca BArgavaH /
tizWa tizWa kva gantAsi nihatya pitaraM mama // RKS_15.40 //
ityuktvA 'dAya paraSuM cicCeda ca BujAvanam /
SirasEva samaM kopAt kzatriyAntakaro muniH // RKS_15.41 //
hate tasmin mahAvIrye kArtavIrye durAtmani /
devadunduBayoneduH puzpavfzwiH papAta ca // RKS_15.42 //
tat kopAd akarot sarvAM niHkzatrAM pfTivIM tadA /
pratijYAM saPalIkftya sa jagAma tam ASramam // RKS_15.43 //
mAtaraM ca namaskftya tataS cAnyAn munISvarAn /
devaM paraSurAmeSaM saMsTApya viDipUrvakam // RKS_15.44 //
viSokEraRqikA cEva tftIyA pAvanI taTA /
pituScakAra tatrEva sahasEvottarAM kriyAm // RKS_15.45 //
devadroRIti viKyAtA tatrAste kapilA SilA /
tatra piRqapradAnena divaM gacCanti pUrvajAH // RKS_15.46 //
etat te kaTitaM rAjan narmadApuram uttamam /
SravaRAt kIrtanAt tasya divi devatvam Apyate // RKS_15.47 //

iti SrIskandapurARe revAKaRqe kArtavIryAKyAne paYcadaSo 'DyAyaH ||


RKS aDyAya 16

mArkaRqeya uvAca:
aTAnyaM saMpravakzyAmi saNgamaM lokaviSrutam /
bfhatyA narmadAyAs tu surAsuranizevitam // RKS_16.1 //
nAnAdrumalatAkIrRaM vinDyaparvatasevitam /
campakEr bakulEr yuktamaSokEH stabakEr api // RKS_16.2 //
punnAgEH kiNkirAtES ca suganDEr nAgakeSarEH /
mallikotpalajAtIBiH pAwalEH pArijAtakEH // RKS_16.3 //
AmrajambUkapitTES ca SrIPalEH panasEs taTA /
KarjUrEr badarIBiS ca dAqimEr bIjapUrakEH // RKS_16.4 //
aruzkarEH kzIravfkzEr nAraNgEr upaSoBitEH /
BaraRAyAtmavargasya saMviDAya vanecaraH // RKS_16.5 //
muKagaRqUzasalilaM SivAya sa samAharat /
ajYAnaBaktigarBas tu snApayitvA PalaM dadO // RKS_16.6 //
vAsare vAsare cEva nizAdo DarmatatparaH /
sOmyAyane ca cakzur vE dattvA sOmyaM taTAtmanaH // RKS_16.7 //
evaM sampUjayAmAsa tryambakaM viDipUrvakam /
etat te kaTitaM rAjan kalpagA netrasaNgamam // RKS_16.8 //

yuDizWira uvAca:
Bagavan Crotum icCAmi mahAkOtUhalaM hi me /
saMjAto muniSArdUla sa kaTaM netrasaNgamaH // RKS_16.9 //

mArkaRqeya uvAca:
ekasmin vAsare prApte vyatIpAte ca saMkrame /
sa puzpaBAramAdAya praviveSa SivAlaye // RKS_16.10 //
tftIyam IkzaRaM tatra devasya ca na paSyati /
tadA tu cintayAmAsa vismayAvizwa cetanaH // RKS_16.11 //
kenApahftam etasya netraM devasya pApmanA /
ity uktvA ca svakaM netraM tIkzRabARena BArata // RKS_16.12 //
lalAwe devadevasya utkftya saMnyaveSayat /
na kampo na ca kArpaRyaM nA 'nyaTA tasya mAnasam // RKS_16.13 //
tatas tuzwaH sureSAno nizAdaM prati BArata /
prahasan na bravId devo varaM vfRu yaTepsitam // RKS_16.14 //
SivaprasAdasampannA budDir anyA pracakrame /

mArkaRqeya uvAca:
SrutvA tu vacanaM SamBoH sAzwANgaM praRipatya saH // RKS_16.15 //
yadi tuzwo 'si deveSa varaM dAtuM mamecCasi /
nizAdAsta ime sarve mfgapakzigaREH saha // RKS_16.16 //
saputradArapaSavo ye cAnye pApayonayaH /
tvat prasAdAn maheSAna SivalokaM prayAntu te // RKS_16.17 //
etad varam ahaM manye BUtAnAM hitakAmyayA /
etacCrutvA vacas tasya nizAdADipateH SivaH // RKS_16.18 //
uvAca sarvakAmAptiM matprasAdAt tvamApsyasi /
evam uktvA Sivo rAjaMs tatrEvAntaraDIyata // RKS_16.19 //
divyayAnasamArUQo nizAdo 'nucarEH saha /
DftasvarRAtapatraM tu vIjyamAno 'psarogaREH // RKS_16.20 //
divyABaraRaSoBAQyaH sarvAlaNkAraBUzitaH /
divyavastraparIDAno divyaganDAnulepanaH // RKS_16.21 //
surAsurEH stUyamAno veRuvIRApuras saraH /
prAyAcCivapuraM kzipraM tIrTasyAsya praBAvataH // RKS_16.22 //
etat te kaTitaM rAjan CivanetrahradASritam /
anekaSatasaMKyAtAH pApayoniratA narAH // RKS_16.23 //
narmadASivasaMyoge saMsidDiM paramAM gatAH /
avaSa svavaSo vA 'pi yas tu prARAn parityajet // RKS_16.24 //
vased varzasahasrARi umAmAheSvare pure /
SravaRAt kIrtanAc cApi mucyate BavabanDanAt // RKS_16.25 //
DanyAs te puruzA rAjan ye mriyante SivAyane /
na tezAM garBaBUtiS ca janma cEva yuDizWira // RKS_16.26 //
putradAraparigrastA mohajAlasamAvftAH /
kalpagAM tu na paSyanti pApopahatacetasaH // RKS_16.27 //

iti SrIskandapurARe revAKaRqe narmadAmAhAtmye hradAKyAnaM nAma zoqaSo 'DyAyaH ||


RKS aDyAya 17

mArkaRqeya uvAca:
aTAnyat paramaM tIrTaM kaTyamAnaM niboDa me /
sahasrayajYaM viKyAtaM trizu lokezu viSrutam // RKS_17.1 //
tatra snAtvA ca japtvA ca pUjayitvA maheSvaram /
na tasya punarAvfttir Gore saMsArasAgare // RKS_17.2 //
kaTayAmi tavAKyAnam itihAsaM purAtanam /
tArAbalirnAma nAgaH kambalASvatarO taTA // RKS_17.3 //
SvetoragAs taTA cAnye BujaNgAS ca taTA 'pare /
nAgeSvaraM te 'rcayanti nAnApuzpavilepanEH // RKS_17.4 //
nAgapUgAH samAsAdya pUjayanti maheSvaram /
gargo 'GamarzaRaS cEva cyavanaH SOnako 'NgirAH // RKS_17.5 //
ete cAnye 'pi bahavo brahmavidyANgapAragAH /
nAgAnAM cASramaM hartuM tatra sarve hy upasTitAH // RKS_17.6 //
tatastEH kupitEr nAgEr dazwAS cEva dvijottamAH /
vizAGrAtAn munIn dfzwvA kupitaS cAGamarzaRaH // RKS_17.7 //
vAhanaM vAsudevasya pakzirAjaM samAhvayat /
tatkzaRAd AgataH pakzI garuqaH kroDamUrCitaH // RKS_17.8 //
kftAYjalipuwo BUtvA brAhmaRaM cedamabravIt /
BujaNgAn BakzayizyAmi brAhmaRA nirvizAs tataH // RKS_17.9 //
brahmaSApaBayArtena garuqena vizolbaRAH /
BakzitAH pannagAH sarve mocitA munayo vizAt // RKS_17.10 //
pakzIndre ca gate sTAne BakzayitvA BujaNgamAn /
avaSizwAs tu ye nAgA viviSuste rasAtalam // RKS_17.11 //
Aplave ca susaMprApte pravAho nArmadaH kzaRAt /
asTIni srAvayAmAsa tato nAgA divaM yayuH // RKS_17.12 //
sarpayoniM parityajya loke krIqanti SAmBave /
nAgeSvarasya revAyAH samparkAt pApamokzaRam // RKS_17.13 //
tatra nAgahradaS cAste trizu lokezu viSrutaH /
tatra snAto divaM yAti yo nAgeSvaramarcayet // RKS_17.14 //
ayaM te kaTito rAjannitihAsaH purAtanaH /
SravaRAt kIrtanAd vA 'pi mucyate BavabanDanAt // RKS_17.15 //

iti SrIskandapurARe revAKaRqe nAgeSvarAKyAnaM nAma saptadaSo 'DyAyaH ||


RKS aDyAya 18

mArkaRqeya uvAca:
aTAnyat kaTayizyAmi tIrTaM ca janakottamam /
revAyA uttare kUle sarvasidDipradAyakam // RKS_18.1 //
aSvameDaM tu tatrEva SatameDaM taTAparam /
sahasrameDaM vijYeyaM surAsuranamaskftam // RKS_18.2 //
lakzameDaM taTA cAnyaM Sivena parikIrtitam /
janako nAma rAjarzir yatrezwvA tridivaM yayO // RKS_18.3 //
svArocize 'ntare prApte tretAyAM ca narADipa /
puroDasaM yAjYavalkyaM brahmarziM brahmavittamam // RKS_18.4 //
kaSyapasyASramaM puRyaM brahmarzigaRasevitam /
sidDaganDarvagItAQyaM vedaDvanininAditam // RKS_18.5 //
yuktaM kAmaPalEr vfkzEH puzpitEH PalitEH SuBam /
Danadasya purI yadvad alakA devanirmitA // RKS_18.6 //
tadvac ca SoBitaM nAnAmuni vfnda nizevitam /
kAmaDenUs taTA divyAH SatasaMKyAH payasvinIH // RKS_18.7 //
yAjYikAnftvijaS cEva kratuM kartuM yaTAviDi /
yajYopaskarasaMBAraM sarvamAdAya gacCati // RKS_18.8 //
AdideSa tato martyAn BftyAMS cEva sahasraSaH /
BakzaBojyAdi saMBArasaMKyAM kartuM na Sakyate // RKS_18.9 //
evaM pravartitas tatra lakzameDaH kratUttamaH /
jagfhur yajYaBAgaM ca SakrAdyAH surasattamAH // RKS_18.10 //
nivartitas tato yajYo harir brahmA SatakratuH /
nAnaviDEs taTA ratnEr vAsoyugmES ca tArpitAH // RKS_18.11 //
svaM svaM yAnaM samArUQA jagmurdevAstrivizwapam /
narmadAvaBfTaM snAtvA putradAropaSoBitaH // RKS_18.12 //
haraM hariM cA'rcayitvA varadAnapraBAvataH /
divyaM yAnaM samArUQo yaTA Sakro 'marEH saha // RKS_18.13 //
DftasvarRAtapatras tu bIjyamAno 'psarogaREH /
gIyamAno 'psaroBiS ca nAnAlaNkAraBUzitaH // RKS_18.14 //
dfzwo janakarAjA 'taH DarmarAjaH samutTitaH /
yAnasyA 'gre pAdacArI arGapAdyAdisaMyutaH // RKS_18.15 //
kftAYjalipuwo BUtvA vacanaM cedamabravIt /
tapasA DyAnayogena dAnadevArcanEr api // RKS_18.16 //
SivarevAprasAdena jitA lokAstvayAKilAH /
uvAca janako rAjA DarmarAjaM yaSasvinam // RKS_18.17 //
taTEva tava mUrtiS ca yaTA BAnuH praBAkaraH /
brahmAvizRus taTA SamBuH sAkzI sakalakarmaRAm // RKS_18.18 //
evaM janakasaMvAde DarmADarmavicAraRAt /
etasminn antare prAptaH kiNkiRIjAlamaRqitam // RKS_18.19 //
veRuvIRAninAdAQyam apsarogaRasevitam /
vimAnaM divyam ArUQo devarAjaH SatakratuH // RKS_18.20 //
nAradaH parvataS cEva taTAnye munisattamAH /
DarmarAjapuraM prAptAH SrutvA janakamAgatam // RKS_18.21 //
aDyAsus tam akruDyantam AsanAni mahAnti ca /
prasamIkzya yaTArhantu pUjitAS ca pfTak pfTak // RKS_18.22 //
tezAM maDye mahArAja nArado Darmam abravIt /
ke deSAH parvatAH puRyAH kA nadyaS cASramAS ca ke // RKS_18.23 //
kAni tIrTAni loke 'smin yatra dattaM hutaM tapaH /
na kzIyate manuzyARAM tanme kaTaya tattvataH // RKS_18.24 //
jAnAmi tvAM mahArAja sUryaputro bravIhi me /
svarUpamadya sarvezAM yaTA vadanupUrvaSaH // RKS_18.25 //

Darma uvAca:
SrUyatAM muniSArdUlaSivaloke yaTA Srutam /
kalmAzapAdo viKyAto maTurAyAM narADipaH // RKS_18.26 //
nABAgo nAma rAjarzir ayoDyADipatis taTA /
yAnaM copari rAjarzer nABAgasya mahAtmanaH // RKS_18.27 //
aDaH kalmAzapAdasya dfSyate sarvadEvatEH /
Sivaloke vivAdo 'BUt tayos tatra mahAtmanoH // RKS_18.28 //

kalmAzapAda uvAca:
puzkare daSayajYAS ca mayA cezwA viDAnataH /
gaNgAyAM nEmizAraRye praBAse SaSiBUzaRe // RKS_18.29 //
gaNgAyamunayor yoge vArARasyAM taTEva ca /
izwaM yajYaSataM sAgraM mayA tatra maheSvara // RKS_18.30 //
aDoBAge vimAno me nABAgasya mamopari /
kalpagAM varjayitvA tu tIrTe tIrTe maKottamAH // RKS_18.31 //
kftA mayA mahAdeva vimAnaM me taTA 'pyaDaH /

ISvara uvAca:
SfRu rAjan mahABAga kaTyamAnaM niboDa me // RKS_18.32 //
lakzameDaM nAma tIrTaM revAyA uttare tawe /
lakzameDeSvaraM nAmnA liNgaM tatra paraM smftam // RKS_18.33 //
cakAra tatra nABAgo yajYamekaM yaToditam /
tattIrTayajYamAhAtmyAd yAnamasyopari sTitam // RKS_18.34 //
asaMKyezv api tIrTezu tvayezwaM rAjasattama /
vihAya kalpagAM tena tava yAnamaDaH sTitam // RKS_18.35 //

Darma uvAca:
na SaNkarAt paro devo na revAyAH parA nadI /
na satyAt paro Darmo kAruRyaM sarvajantuzu // RKS_18.36 //
mayA SrutaM sUryeloke sUryeRApi maheSvarAt /
etat te sarvamAKyAtaM yaTAdfzwaM purAtanam // RKS_18.37 //
vAsIyo narmadAtIre SivaDyAnaparAyaRaH /
na tasya vE yamaH SAstA yamalokaM na paSyati // RKS_18.38 //
brahmA vizRuH SivaH SAstA satyameva yaToditam /
DarmarAjYA samagraM tu nAradAdyAmaharzayaH // RKS_18.39 //
DarmAKyAnam idaM SrutvA mudAparamayAyutAH /
svaM svaM yAnaM samAruhya SakrAdyAs tridivaM yayuH // RKS_18.40 //
DarmAKyAnam idaM puRyam itihAsaM purAtanam /
kaTitaM tava yatnena videhAdyA narADipAH // RKS_18.41 //
dAnayajYapraBAveRa tridivaM varamAyayuH // RKS_18.42 //

iti SrIskandapurARe revAKaRqe janakayajYo nAmAzwAdaSo 'DyAyaH ||


RKS aDyAya 19

yuDizWira uvAca:
saptasArasvataM tIrTa SaMsa me 'tra mahAmune /
utpattiM cAsya tIrTasya kaTayasva yaTArTataH // RKS_19.1 //

mArkaRqeya uvAca:
saptasArasvato nAma ganDarvaH SivagAyanaH /
vIRAveRuprekzaRIya yantragItaviSAradaH // RKS_19.2 //
maRiBadrA suBadrA ca hemagarBA taTA parA /
ABirvarApsaroBiS ca cikrIqe prativAsaram // RKS_19.3 //
madirA nazwacEtanyaH kAmArtaH kAmamohitaH /
vihAya SANkarIM pUjAM BakzyaBojyarato 'Bavat // RKS_19.4 //
kiyatyapi gate kAle yayO drazwum umApatim /
gItanftyES ca tuzwAva kElAse taM nagottame // RKS_19.5 //
ganDarvaM taM samAlokya cirakAle samAgatam /
SaSApa nandI kopena SivaBaktiparANmuKam // RKS_19.6 //
cARqAlayoniM gacCa tvaM pApasyAsya praBAvataH /
kzutkzAmastvaM nirAhAro martyaloke carizyasi // RKS_19.7 //
prasAdya nandinaM so 'Ta ganDarvo vAkyam abravIt /
SApasyAntaM mahABAga dAtuM me tvamihArhasi // RKS_19.8 //

nandyuvAca:
narmadAyAM vyatIpAte snAtvA 'Byarcya maheSvaram /
antaM SApasya saMprApya punastvaM cAgamizyasi // RKS_19.9 //
evaM tad vacanaM SrutvA cARqAlIM yonim ASritaH /
jAtismaratvaM saMprApya saSElavanakAnanAm // RKS_19.10 //
baBrAma DaraRIM sarvAM tIrTayAtrAprasaNgataH /
aTa cakrANgayogena narmadA tIramAgataH // RKS_19.11 //
SaNkarasTaRqile yAgaM tatra gatvA cakAra saH /
puzpopahArEr viviDEr vIRAvAdyEr manoharEH // RKS_19.12 //
ganDarvaBaktiM vijYAya pratyakzo 'BUt maheSvaraH /
sTaRqilAdutTitaM liNgaM mahApAvanamamBasi // RKS_19.13 //
uvAca taM mahAdevo gItavAditratozitaH /
varaM vfRu mahABAga yatte manasi vartate // RKS_19.14 //
kalpagAtoyasaMsparSAt prApnozi paramAM gatim /

ganDarva uvAca:
yadi tuzwo maheSAna varaM dAtumihecCasi // RKS_19.15 //
saptasArasvataM tIrTaM liNgaM sArasvataM taTA /
KyAtiM yAtu mahAdeva tvatprasAdAt mahItale // RKS_19.16 //
tiryag yonigatAH pApAS cARqAlAS ca narADamAH /
sarve te tridivaM yAntu tIrTasyAsya praBAvataH // RKS_19.17 //
evam astviti taM coktvA maheSo 'ntaraDIyata /
divyayAna samArUQaH sarvAlaNkAraBUzitaH // RKS_19.18 //
Sivalokam avApyEvaM yaTApUrvaM taTEva saH /
saptasArasvate snAtvA arcayitvA vfzaDvajam // RKS_19.19 //
kulEkaviMSam udDftya svargaloke mahIyate /
tatra snAtvA divaM yAnti ye mftA na punarBavAH // RKS_19.20 //
SivAjYA vartate rAjaMs tatra yastridivaM jayet /

yuDizWira uvAca:
kaH srazwA cAsya jagato hartA DartA ca Bo mune // RKS_19.21 //
yaTArTam etad Acakzva vistareRa tapoDana /
tvatto 'haM SrotumicCAmi sarvam etan mudAyutaH // RKS_19.22 //

mArkaRqeya uvAca:
yaTA SrutaM mayA pUrvaM purARaM skandakIrtitam /
taTA te kaTayizyAmi SfRu rAjan yaTArTataH // RKS_19.23 //
skandena tu purA pfzwo haraH kalpAntakArakaH /
carAcaram idaM sarvaM kaTaM gacCati saMlayam // RKS_19.24 //
kutra gacCantyamI devAH kaTaM cEzAM sTitir Bavet /
kvaca gacCati vE brahmA kutra gacCati keSavaH // RKS_19.25 //
vedAs tu kutra gacCanti sazaqaNgapadakramAH /
agnayaH parvatAH sarve samudradvIpasaMyutAH // RKS_19.26 //
sidDAH sarve sanakzatrAH sUryAdyAS ca taTA grahAH /
pAtAlaBuvanAdIni devalokAS ca SASvatAH // RKS_19.27 //
kalpAnte ca suraSrezWa kva lIyante ca devatAH /

hara uvAca:
kaTayAmi paraM guhyaM sfzwisaMhArakArakam // RKS_19.28 //
pralaye sarvaBUtAni sTAvarARi carARi ca /
SivaliNge vilIyante nazwe jagati SASvate // RKS_19.29 //
SUnyaM cEtaj jagat sarvaM trElokyaM sacarAcaram /
AtizWati yadA vahRir visPuran sarvatomuKaH // RKS_19.30 //
tato bfhaspatir gAyan vedatrayasamanvitam /
tadEvAtibalo devaH kUrmarUpo mahAdyutiH // RKS_19.31 //
narakAMScAdahat sarvAs tataH prajvalito mahAn /
sarvaM dagDaM tu pAtAlaM nAgAnAM BuvanAni ca // RKS_19.32 //
kAlarUpeRa dagDAni BuvanAni caturdaSa /
jvAlAmAlAkulIBUte vANmaye sacarAcare // RKS_19.33 //
nazwe trivizwape sarve saSElavanakAnane /
mAyAmaye tu sarve 'smiMs trEguRye pralayaM gate // RKS_19.34 //
vinaSyati tato brahmA sahitaH sarvadEvatEH /
nASayitvA ca BUtAni brahmARqEH saha dEvatEH // RKS_19.35 //
sTitA tu narmadA cEkA sutIrTA surapUjitA /
narmadAyA 'vatAro 'yaM martyaloke vyavasTitaH // RKS_19.36 //
gatamindrasahasraM tu yAvad vE daSapaYca ca /
atItaM brahmaRaH zawkaM saptamo 'yaM prajApatiH // RKS_19.37 //
tad evam agnimaDyasTaM tena sarvam acetanam /
avyakte sarvaBUtAnAm ISe jAgarti jAgrati // RKS_19.38 //
yadA svapiti SAntAtmA tadA sarvaM nimIlitam /
sa vizRuH sfzwikartA ca hartA ca jagataH praBuH // RKS_19.39 //
ekIBUtezu BUtezu vyapAsyan sarvatejasAm /
punaH sfzwiM prakurute devadevaH sadASivaH // RKS_19.40 //
brahmA BUtvA 'sfjallokaM vizRur BUtvA hyapAlayat /
rudraH kAlAgnirUpeRa haratyante sa eva hi // RKS_19.41 //
tanmayA kaTitaM sarvaM kim anyat paripfcCasi /
iqA nAma kalA hyezA SamBor vE saptakalpagA // RKS_19.42 //
akzayA tena loke /#
azwO yugasahasrARi ahorAtraM prajApateH // RKS_19.43 //
anenEva tu mAnena SataM brahmA sa jIvati /
pitAmahaSatenEva vizRor mAnaM viDIyate // RKS_19.44 //
nimezArdDaM ca SamBos tu sahasrARi caturdaSa /
etAvati vinaSyanti hy asaMKyAtAH pitAmahAH // RKS_19.45 //
tatra dvAdaSasAhasraM dEvataM yugam ucyate /
tad ekasaptatiyugaM manvantaram ihocyate // RKS_19.46 //
etac caturdaSaguRaM kalpam Ahur manIziRaH /
harArkacandramanavaH SakrasyAyuH prakIrtitam // RKS_19.47 //
lokapAlAdayo devAH sADyAS cEva marudgaRAH /
azwAviMSatiparyanta yugAnAM santi te 'pi ca // RKS_19.48 //
etat te kalpagA kAlamAnaM nigaditaM mayA /
ye mftAH kalpagAtIre dAnayajYatapaH sTitAH // RKS_19.49 //
durgamaM yamalokaM ca na paSyanti kadAcana /
tapasA DyAnayogena brahmArcanaparAyaRAH // RKS_19.50 //
narmadAtIramAsAdya ye 'tra prAsAdakArakAH /
dAruRaM narakaM GoraM nASrayante yamAlayam // RKS_19.51 //
narmadAM tu nizevante vArdDakye tu subudDayaH /
etad eva paraM DyAnaM Sezam anyan nirarTakam // RKS_19.52 //
narmadAdakziRe tIre aSokavanikAsu ca /
aSokajananaM nAma tIrTa tatra vyavasTitam // RKS_19.53 //
aSokeSvaraliNgaM tu sarvapApapraRASanam /
tatra golakzadAnena yatPalaM tatra gacCataH // RKS_19.54 //
saptasArasvataM liNgaM taTA liNgaM surArcitam /
sAptarzaM nAma liNgaM ca liNgaM yogeSvaraM taTA // RKS_19.55 //
candrakAntaM taTA liNgaM varuReSvaram eva ca /
aByarcya parayA BaktyA yamalokaM na paSyati // RKS_19.56 //
tilodakapradAnena piRqapAtena BArata /
pitFn samudDaratyASuGorAt pUrvaM paraM Satam // RKS_19.57 //
tatra dattaM hutaM yac ca tasya saMKyA na vidyate /
purA devagaRAH sarve tIrTasyAsya praBAvataH // RKS_19.58 //
saMsidDiM paramAM prApya divi devatvam AyayuH /
saMsArasAgare rAjan saYcaranti na dAruRe // RKS_19.59 //

yuDizWira uvAca:
liNgAni kIrtitAnIha taTA tIrTAni yAni ca /
nAnAKyAnasametAni prasAdAt kaTayasva me // RKS_19.60 //

mArkaRqeya uvAca:
SfRu rAjan mahABAga itihAsaM purAtanam /
nAgeSvaraM sidDaliNgaM sTitaM nAgahrade SuBe // RKS_19.61 //
sidDidaM sarvalokAnAM nAgakanyABirarcitam /
brahmatejovapuH SrImAn nAmnA cEvAGamarzaRaH // RKS_19.62 //
dvAdaSAdityasaMkASo dIpyamAna ivAnalaH /
Apastambo 'Ta mEtreyaH saMvartaScAtrir eva ca // RKS_19.63 //
ete cAnye 'pi bahava fzayaH saMSitavratAH /
ayutAni munIndrARAm azwO tatrASrame nfpa // RKS_19.64 //
kandamUlaPalAhArAH SAkAhArAs taTA 'pare /
jalAhArAs taTEvA 'nye kecid gomayaBakziRaH // RKS_19.65 //
cAndrAyaRaparAScA 'nye SrutismftiviSAradAH /
mokzopAyaM vicinvanti brahmizWA brahmavittamA // RKS_19.66 //
aGamarzA 'SramapadaM brahmalokasamaMnfpa /
Darmas tu vESyarUpeRa jijYAsArTaM samAgamat /
saptasArasvate tIrTe so 'rcitvA vfzaBaDvajam // RKS_19.67 //
ganDapuzpEs taTA dIpEr upahArEr manoramEH /
varteran fzayas tatra SatamazwottaraM taTA // RKS_19.68 //
BikzA ca Bikzave dattA kOpInaM mfgacarma ca /
sAzwANgaM ca namaskftya tAn devarzigaRAn munIn // RKS_19.69 //
mAsopavAsanirato nASikAraRyam Agamat /
putradArasnuzAs tasya nityaM tad gAtagamAnasAH // RKS_19.70 //
mAse mAse tvatikrAnte ravisaMkramaRe nfpa /
ftavaH zaqatikrAntA nirAhAraM tapasyata // RKS_19.71 //
na Bogo na ca kArpaRyaM na mAno na ca matsaraH /
na kAmakroDaloBAS ca nirjitAs tena BArata // RKS_19.72 //
vedArTe brAhmaRArTe ca mama vittasya cArjanam /
vizRuDarmaparo nityaM vizRvArATana tat paraH // RKS_19.73 //
uttare cAyane mAse saptasArasvate taTA /
snAtvA devaM samaByarcya liNgarUpaM janArdanam // RKS_19.74 //
yaTA viBavayogena BikzAM dattvA yaTA purA /

hara uvAca:
varaM brUhi mahABAga sidDastvaM Darmato yataH // RKS_19.75 //
mahArAja mahABAga yat te manasi vartate /
idaM vimAnam Aruhya divyaBogasuKaM kuru // RKS_19.76 //
putradArasnuzopeto vizRulokamito vraja /

SArNga uvAca:
yadi tuzwo 'si me deva varaM dAtuM yaTepsitam // RKS_19.77 //
varaM daSasahasrARi lokaM yAntu dvijottamAH /
idaM varamahaM manye harer nAnyaM kadAcana // RKS_19.78 //

fzaya UcuH:
vESyaH pApo durAcAro mahatAM lAGavaM yataH /
sarvezAm eva varRAnAM brAhmaRo gurur ucyate // RKS_19.79 //
trIn varRAn yAjayitvA ca tvaM yadA divamAnayeH /
na dfzwaM na SrutaM cAsId evaM SrutipurARayoH // RKS_19.80 //
brAhmaRasyApamAnena Darmo vE jAyate kvacit /
tapasA DyAnaDarmAByAM na yAsyasi divamune // RKS_19.81 //
api varzasahasreRa durgamaste surAlayaH /
vraja tvaM vESyaDarmeRa svagfhaM prati sAmpratam // RKS_19.82 //
sa evam ukto viprEstAn sAzwANgaM praRipatya ca /
uvAca vacanaM vESyo vimuktaM munipuNgavam // RKS_19.83 //
ajYAnAYjYAnato vA 'pi kopaM kartuM na yujyate /
ajYAtaM tvAM na gfhRIyAc CradDAhInaM ca devatA // RKS_19.84 //
sakroDena tapas taptaM sarvaM Bavati nizPalam /
dEvatEr api durjYeyA gahanA karmaRo gatiH // RKS_19.85 //
satyena Driyate Darmas tataH svargaH prajAyate /
svakarmanirataM cEvam udDarantaM taTA dvijam // RKS_19.86 //
vESyaM brAhmaRam ityAhur brAhmaRaM vESyameva ca /
nizWuraM nirGfRaM krUraM kftaGnaM dIrGakopinam // RKS_19.87 //
dvijaM vAcAlarUpaM tu dUrataH parivarjayet /

brAhmaRA UcuH:
ko BavAn vESyarUpeRa brahmA Sakro janArdanaH // RKS_19.88 //
sANgopANgAs taTA vedAs tvayi DarmaH pratizWitaH /

SArNga uvAca:
Darmo 'haM vESyarUpeRa jijYAsA 'rTam ihAgataH // RKS_19.89 //
idaM vimAnamAruhya gamyatAM vEzRavaM padam /
ete vimAnam Aruhya samprAptAs tridaSAlayam // RKS_19.90 //
saptasArasvataM natvA tIrTaM devaM haraM harim /
vESyaH putrAdiBir yukto prApa lokaM tu vEzRavam // RKS_19.91 //
etat te kaTitaM rAjan narmadAtIrTamuttamam // RKS_19.92 //

iti SrIskandapurARe revAKaRqe sfzwisaMhArasArasvatatIrTakaTanaM nAmEkonaviMSo 'DyAyaH ||


RKS aDyAya 20

mArkaRqeya uvAca:
SARqilyAkalpagAyogaH sarvapApaharaH paraH /
SARqilyeSvaraliNgaM ca sarvapApaharaM param // RKS_20.1 //
snAtamAtro naras tasminn arcayitvA maheSvaram /
karmaBUmiM na laBate harasya vacanaM yaTA // RKS_20.2 //
tilodakapradAnena havizA piRqapAtanAt /
tfpyanti pitaras tasya yAvad indrAS caturdaSa // RKS_20.3 //
rAhusomasamAyoge kurukzetre mahAPalam /
tatrEva janma rAjarzeH kArtavIryanfpasya ca // RKS_20.4 //
snAtvAByarcya mahAdevaM ganDapuzpAdyupaskarEH /
sUryAcandramasO yAvadumAmAheSvare pure // RKS_20.5 //
BuNkte sa viviDAn BogAMs tAvad vE SivasanniDO /
tatra SARqilyakORqinyO mARqavyo munimattamaH // RKS_20.6 //
kOSikaS ca mahAtejAH kaSyapo Bfgur eva ca /
ete cAnye 'pi bahavo japaDyAnaparAyaRAH // RKS_20.7 //
munInAM zazwisAhasraM tapasyugre vyavasTitam /
tasyASramapadaM ramyaM SARqilyAkalpagAyuji // RKS_20.8 //
SARqilyapuram ityeva brahmarzi vinizevitam /
dvAdaSAdityatIrTaM ca narmadAdakziRe tawe // RKS_20.9 //
devadAru taTA tIrTam anyad devavanaM taTA /
daSalakzARi tIrTAni tatra tizWanti saMgame // RKS_20.10 //
dvAdaSArkam idaM nAma tIrTaM pApapraRASanam /
anyAni yAni liNgAni kaTitAni tavA 'naGa // RKS_20.11 //
mUzakaSca taTA tIrTe mArjAreREva BakzitaH /
niSAyAM mUzakaH kaScidawamAna itas tataH // RKS_20.12 //
mArjareRa tataH so 'pi BakzitaS ca DftaH purA /
tato meGAgame kAle pravAhas tatra nirgataH // RKS_20.13 //
asTipravahaRaM tasya nimagnaM tatra saNgame /
tIrTasyAsya praBAveRa yakzarAjo 'Bavat nfpa // RKS_20.14 //
bfhadvfndaH samAKyAto yakzAyutasamAvftaH /
haMsayuktavimAnena yakzaloke mahIyate // RKS_20.15 //
aTAnyat kaTayizyAmi SARqilyAnarmadASritam /
nAmnA cApsarasaM liNgaM muktAScApsaraso yataH // RKS_20.16 //
jYAnarUpamayaM devaM sidDaliNgaM prakIrtitam /

yuDizWira uvAca:
kasmAdapsarasaH SaptAH kaTaM yAtAS ca saNgamam // RKS_20.17 //
kaTaM ca mokzaRaM SApAd viditaM kuru sAmpratam /

mArkaRqeya uvAca:
SfRu rAjan yaTA nyAyaM kaTayAmi tavA 'naGa // RKS_20.18 //
maDUtsavaM SivasyAgre vihAyendrotsavaM gatAH /
urvaSI ca taTA ramBA ahalyA ca tilottamA // RKS_20.19 //
GftAcI menakA cEva citrareKA ca SAlinI /
etAS cApsaraso bahvyaH sarvA vE deva nirmitAH // RKS_20.20 //
vasante tA viSanti sma SakralokaM surEH saha /
madirAnandapAnena mohitAH kAmapIqitAH // RKS_20.21 //
samatIte vasante tu umAmAheSvaraM puram /
kElAsanilayaM devaM samArADayituM gatAH // RKS_20.22 //
SApasya BayaBItAs tA devedevasya suvratAH /
sAzwANgaM praRipatyATa mantragItena tuzwuvuH // RKS_20.23 //
tAS cEvApsaraso gOrI jYAtvA tatra parANmuKI /
gOryAH paramacittajYAH sarvABaraRaBUzitAH // RKS_20.24 //
anaNgakusumA cAnyA rUpayOvanaSAlinI /
DanapAlI taTA cAnyA vyomareKA taTAparA // RKS_20.25 //
cAmaragrAhiRI cAnyA gAnDarvI ca taTA 'parA /
hemadaRqA pratIhArA UcurapsarasaH prati // RKS_20.26 //
umAmAheSvaraM nAma Bavatyo na samAgatAH /
aparADo 'yam evAdya BavatInAM suduHsahaH // RKS_20.27 //
anenEvAparADena ajA martye BavizyaTa /
divyaM varzaSataM sAgram evaM Bavata duHKitAH // RKS_20.28 //

apsarasa UcuH:
SApAntaM no varArohe dAtumarhasi pArvati /
iti tAsAM vacaH SrutvA devI vacanam abravIt // RKS_20.29 //
SARqilyAkalpagAyoge narmadAdakziRe tawe /
tatra snAtvA divaM yAnti SARqilyeSvarapUjanAt // RKS_20.30 //
gOrItIrTaM tu tatrEva jYAtuM yogyaM hi kalpagAm /
uttIrRA tena mArgeRa lagnA skandasya pfzWataH // RKS_20.31 //
tatra snAtvA SivaM natvA kElAsaM cA gamizyaTa /
SApaBrazwAs tu tAs sarvAH kzmAM gatvA atiduHKitAH // RKS_20.32 //
SApAvasAne samprApte kalpagAtIramASritAH /
tatra snAtvA tu SARqilyaM pUjayitvA viDAnata // RKS_20.33 //
ajArUpaDarAs sarvAs tasminnapsarasaH kzaRAt /
divyayAnasamArUQAs sarvAlaMkAraBUzitAH // RKS_20.34 //
gOrItIrTaM taTEvApur yaTApUrvaM taTEva tu /
ajAtIrTam iti KyAtaM devaScAjeSvaras taTA // RKS_20.35 //
sarvapApaharaM cEva liNgamApsarasaM taTA /
tatra snAtvA vyatIpAte nArI vA yadi vA naraH // RKS_20.36 //
avaSaH svavaSo vA 'pi prARatyAgaM karoti yaH /
daSavarzasahasrARi rAjA vidyADare pure // RKS_20.37 //
kanakeSvaramanyat tu kanakAmokzadaM SuBam /
jvareSvaraM tatra liNgaM jvaro yatra na vidyate // RKS_20.38 //
jvaritA fzayo yatra baBUvur jvaravarjitAH /
paYcabrahmeSvaraM nAma liNgaM pApavimocanam // RKS_20.39 //
asuro malaketuS ca SakrasyEva Bayena tu /
paYcabrahmAtmakEr mantrEH sTaRqilasTaM tu SaNkaram // RKS_20.40 //
nAnAviDEH puzpaDUpEH sampUjya svapuraM yayO /
aparAhRe 'Ta saMsmAra sa pApo liNgamESakam // RKS_20.41 //
namaskftvA 'Ta nirmAlyaM yAvad udDartum icCati /
tAvat tat sTARuBUtaM vE liNgaM dfzwvA mahAsuraH // RKS_20.42 //
vizasAdamahAbAhuH kim etad iti vismitaH /
AkASavAcAcoktaM vE vizAdaM tyajaputraka // RKS_20.43 //
paYcabrahmeSvaraM nAma liNgam etat mahAsura /
AkASavacanaM SrutvA namaskftya divaM yayO // RKS_20.44 //
paYcabrahmeSvaraM liNgaM liNgaM puzpeSvaraM taTA /
tftIyaM tu taTA vidDi liNgaM vE sTaRqileSvaram // RKS_20.45 //
nitye nEmittike kArye grahaRe candrasUryayoH /
SradDayA saNgame snAtvA liNgatritayapUjanAt // RKS_20.46 //
gacCanti pitaraH svargaM havirdAnAdiBir yaTA /
manvantaraSataM yAvan modate brahmaRaH pure // RKS_20.47 //
narmadAyApyaBAge tu gopyaliNgaM vyavasTitam /
brahmahatyAdikaM pApaM saptarAtreRa naSyati // RKS_20.48 //
tvazwA pUzeti viKyAtO balinO brahmarAkzasO /
vajreRa svena SakreRa hatO tO sinDucAriRO // RKS_20.49 //
budDvA brahmAdiBirdevEr brahmahA tveza vAsavaH /
indrARyA cEva saMtyaktaH sarvEH suragaREs taTA // RKS_20.50 //
brahmahatyA samAyuktaH samprApto vE himAlayam /
candrahInA yaTA rAtrir anAdityaM yaTA naBaH // RKS_20.51 //
iyamABAti vE tadvac CakrahInA 'marAvatI /
tato devagaREH sarvEH prezito havyavAhanaH // RKS_20.52 //
SakrasyAnvezaRArTAya kfSAno gamyatAM tvayA /
jale dfzwvA nivartyA 'Ta devatAs saMnyavedayat // RKS_20.53 //
tatas saMprezito devEH sarvavyApI praBaYjanaH /
sa taM praveSayAmAsa provAca tridaSeSvaram // RKS_20.54 //
devAnAM SAsanAd eva samAgacCaM ca tvatkfte /
tamAnIya puraM divyaM brahmavizRupurasmarAH // RKS_20.55 //
tato devagaRAH sarve SakreRa sahitA gatAH /
ISAno BagavAn yatra kElAse parvatottame // RKS_20.56 //
namaskftya mahAdevaM surAsuranamaskftam /
pravizwAMs tu yaTAnyAyaM papracCa BagavAn haraH // RKS_20.57 //
kimAgamanakAryaM vaH kuto vo BayamAgatam /

devA UcuH:
eza tvAM prati saMprazwuM devarAjaH SatakratuH // RKS_20.58 //
mokzaRaM brahmahatyAyAH syAd yaTA vE taTA kuru /

ISvara uvAca:
vArARasyAM kratuM cezwvA hayameDaM yaTA viDi // RKS_20.59 //
tIrTayAtrAkrameREva brahmahatyA praRaSyati /
namaskftya tato devaM surAH kASIpuraM yayuH // RKS_20.60 //
yajYopaskaramAdAya tatra cezwo maKottamaH /
pOzkaraM nEmizAraRyaM kurukzetraM taTA punaH // RKS_20.61 //
kedAraM BEravaM tIrTaM gaNgAsAgarasaNgamam /
oGatIrTaM prayAgaM ca praBAsaM SaSiBUzaRam // RKS_20.62 //
baBramuH sarvatIrTAni pfTivyAM yAni kAni ca /
kfzRamasya SarIrArdDamardDaM gOraM nirIkzya ca // RKS_20.63 //
vismayaM paramaM jagmuH sarve devagaRAs taTA /
vArARasIM purIM gatvA surA vijYApayanti tam // RKS_20.64 //
antarikze purI KyAtA vArARasyasamA taTA /
paYcakroSAntare tasyA brahmahatyA na sarpati // RKS_20.65 //
purARe SrUyate deva devarAja Satakrato /
yAvat tizWati gaNgAyAM vArARasyAM samAgame // RKS_20.66 //
na tAvad brahmahatyA tu nirgame punarAviSet /

kASyuvAca:
nAhaM samarTA haraRe muktvA kAcit tu kalpagAm // RKS_20.67 //
brahmahatyA yaTA naSyed upadeSaM dadAmi te /
SARqilyA narmadAyoge yAmye BAge tu nArmade // RKS_20.68 //
tatra snAtvA mahArAja trIRi liNgAni cArcayet /
paYcabrahmeSvaraM devaM puzpeSvaram aTAparam // RKS_20.69 //
tftIyaM tu taTA SakraliNgaM cEva sTaRqileSvaram /
Sivena kIrtitaM pUrvaM pArvatyAH zaRmuKasya ca // RKS_20.70 //
kASIpuryA vacaH SrutvA devadevaH SatakratuH /
taM deSaM samanuprApya sarvaM snAnAdikaM vyaDAt // RKS_20.71 //
tat kzaRAd divyadehaS ca sUryasaMkramaRaM yayO /
SarIrAt tasya nirgatya brahmahatyA ha vAsavam // RKS_20.72 //
asya tIrTasya mAhAtmyAd ekahatyA tavEva kA /
brahmahatyAsahasraM hi tamaH sUryodaye yaTA // RKS_20.73 //
tIrTe 'smin na viSedDatyA yojanAni caturdaSa /
etasminn antare SakraM pratyakzaM prAha kalpagA // RKS_20.74 //
Sivam astu mahArAja svagfhaM yAhi sAmpratam /
iti tasyA vacaH SrutvA namaskftya tu narmadAm // RKS_20.75 //
divyaM yAnaM samArUQo mudA paramayA yutaH /
apsarogaRasaMkIrRaM sidDaganDarvasevitam // RKS_20.76 //
tatrArUQaH surapatir yaTApUrvaM taTEva ca /
DftadivyAtapatras tu vIjyamAno 'psarogaREH // RKS_20.77 //
stUyamAnaH suragaREH praviveSAmarAvatIm /
Sivena kaTitaM hy etat pArvatyAH zaRmuKasya ca // RKS_20.78 //
mayA tu kaTitaM rAjaMs tava brahmarzipUrvakam // RKS_20.79 //

iti SrIskandapurARe revAKaRqe brahmahatyACedano nAma viMSo 'DyAyaH ||


RKS aDyAya 21

yuDizWira uvAca:
BUyaScecCAmy ahaM SrotuM narmadAtIrTakIrtanam /
tfptiM nEvADigacCAmi SfRvannapi mahAmune // RKS_21.1 //
idAnIM Srotum icCAmi revAkubjAsamAgamam /
AKyAnasahitaM brahman kaTayasva prasAdataH // RKS_21.2 //
kubjikA karmaRA kena trizu lokezu viSrutA /
etannastvaM paraM brahman saMSayaM Cettumarhasi // RKS_21.3 //

mArkaRqeya uvAca:
SfRu rAjan kaTAM divyAM sarvapApapraRASinIm /
kaTitAmISvareREva pArvatyAH zaRmuKasya me // RKS_21.4 //
fzIRAM brahmamuKyAnAM gaRAnAM cAnucAriRAm /
nAnAfkzARi sUryasya jagadudyotakAriRaH // RKS_21.5 //
SaSisUryopagamane tArA BAnti naBastale /
nAnyA payasvinI SaktA saMsArArRavatAraRe // RKS_21.6 //
pitfdevamanuzyARAM muktvA cEva tu kalpagAm /
tatra snAtA divaM yAnti ye mftA na punarBavAH // RKS_21.7 //
cAndrAyaRasahasraM ca brahmakUrcAyutaM taTA /
narmadAtoyapAnena tulyaM Bavati vA na vA // RKS_21.8 //
tilodakapradAnena pitFRAM prItirakzayA /
gAyanti pitaro gATA taTEva ca pitAmahAH // RKS_21.9 //
mAtAmahAdyAH satataM sarva eva parasparam /
api syAt svakule 'smAkaM putraH paramaDArmikaH // RKS_21.10 //
havis tilayutaM dadyAd yo revAsalilArcitam /
varzalakzaM taTA tena tfptA yAmaH parAM gatim // RKS_21.11 //
yajYakriyA kftA tena samagrA BUridakziRA /
etat te kaTitaM rAjaM Sivenokta yaTA purA // RKS_21.12 //
svArocize 'ntare prApte Adikalpe kfte yuge /
mA gayAM gacCa kOnteya mA gaNgAM mA sarasvatIm // RKS_21.13 //
tatra gacCa nfpaSrezWa yatra kubjA sanarmadA /
vArARasIM prayAgaM ca gaNgAsAgarasaNgamam // RKS_21.14 //
kedAraM kanaKalaM ca praBAsaM SaSiBUzaRam /
hariScandrapuraM cAndraM SrISElaM tripurAntakam // RKS_21.15 //
mAhendra malayaM cEva gokarRaM ca mahAbalam /
kAlaYjaraM nIlakaRWaM tryambakaM DUtakilbizam // RKS_21.16 //
rudrakowiM himasTAnaM BEravaM ca mahApaTam /
tIrTAny etAni cAnyAni kalAM nArhanti zoqaSIm // RKS_21.17 //
nAnAtIrTasahasrARi purARe kIrtitAni ca /
brahmavizRuSivoktaM hi tatpramARaM hi sidDaye // RKS_21.18 //
some prasidDA 'mAvAsyA revAkubjAsamAgame /
eraRqyAM caRqavegAyAM revayA saha saMgame // RKS_21.19 //
rAjan darSe yadA somaH saMviSed ravimaRqale /
vyatIpAte ca saMkrAntO vEDftO vizuve taTA // RKS_21.20 //
dakzottarAyaRe cEva zaqaSItimuKe taTA /
darSe syAd viMSatiguRaM vyatIpAte samAM SataH // RKS_21.21 //
saMkrame vEDftO rAjaM CatArDaM parikIrtitam /
amAsomasamAyoge rAhusomasamAgame // RKS_21.22 //
kurukzetrAc CataguRaM puRyam Aha SivaH svayam /
bilvAmrakaM sidDaliNgaM brahmahatyAvyapohanam // RKS_21.23 //
darSanAt sparSanAt tasya Sivaloke mahIyate /
kubjeSvaraM taTEvAnyat na tat paSyanti mAnavAH // RKS_21.24 //
narmadAkubjikAmaDye nAgakanyABir arcyate /
svArocize 'ntare prApte Adikalpe kfte yuge // RKS_21.25 //
kAlAgnirudrasaMkASaM BittvA pAtAlasaNgamam /
sUryakowisamapraKyaM pradIptajvalanapraBam // RKS_21.26 //
utTitaM kalpagAmaDye devA 'vAhanakAmyayA /
oMkArasya yavEkena hInaM liNgaM nfpottama // RKS_21.27 //
pfTivyAM yAni tIrTAni loke 'smin sacarAcare /
hInAn yasmAd yavArdDena satyam etac Civoditam // RKS_21.28 //
tatra yas tyajati prARAnamAsomasamAgame /
divyayAnasamArUQaH stUyamAno 'psarogaREH // RKS_21.29 //
DftadivyAtapatras tu sarvAlaNkAraBUzitaH /
triMSacCatasahasrARi vasec Civapure SuBe // RKS_21.30 //
tyajedDi tatra yaH prARAn na vaSaH svavaSo 'pi vA /
daSavarzasahasrARi rAjA vidyADare pure // RKS_21.31 //
rantidevaS cakravartI Sakratulyo mahIpatiH /
ayoDyADipatiH SrImAn sarvaDarmaBftAM varaH // RKS_21.32 //
kaRvASramapade ramye surAsuranizevite /
AKyAnasahitaM rAjaM CfRu veda yaTAkramam // RKS_21.33 //
tIrTasaMKyApramARaM ca itihAsaM purAtanam /
haranti ke ca kArttikyAM kElAse parvatottame // RKS_21.34 //
brahmAdayo gatAs tatra vizRuSakrapurogamAH /
umayA sahito rudro gaRakowisamanvitaH // RKS_21.35 //
nandiskandamahAkAlasurAsuranizevitaH /
saritaH sAgarAH SElAs tIrTAnAM kowayas taTA // RKS_21.36 //
tezAM maDye samutTAya skando vacanam abravIt /
kasyEtAni vimAnAni dIvyante divi SaNkara // RKS_21.37 //
sAptaBOmA gfhA ramyA hemaprAkAratoraRAH /
gItanftyaninAdena kAminInAM manoharAH // RKS_21.38 //

ISvara uvAca:
SfRu skanda mahABAga kaTyamAnaM yaToditam /
tIrTadAnapraBAveRa tIrTajyezWakrameRa tu // RKS_21.39 //
ye mftA narmadAtIre parvate 'marakaRwake /
mAheSvarAditIrTezu BfgukacCAvasAnataH // RKS_21.40 //
imAni yAni tIrTAni liNgamUrtiDarARi ca /
saritaScApi gaNgAdyAs tAsu dAnapraBAvataH // RKS_21.41 //
etat te kaTitaM skanda harmyAs santi samudDftAH /

mArkaRqeya uvAca:
evaM purA mahArAja kElAse parvatottame // RKS_21.42 //
brahmA papracCa tIrTAnAM SaNkaraM viDipUrvakam /
devaKAtAni sarvARi saritaH sAgarAs taTA // RKS_21.43 //
nadyaH sarvAS ca BUpfzWe gaNgAdyA girisamBavAH /
uttamAH katicid deva kaTayasva prasAdataH // RKS_21.44 //

hara uvAca:
kaTayAmi paraM tIrTaM pavitraM pApanASanam /
kOtukena tvayA pfzwA nadInAmuttamA nadI // RKS_21.45 //
sarvAsAM saritAM maDya uttamA saptakalpagA /
sarvezAM jananI ceha nadI trElokyasundarI // RKS_21.46 //

brahmovAca:
surasinDuM parityajya narmadA varRyate kaTam /
virudDaM sarvalokAnAM devAnAM ca viSezataH // RKS_21.47 //
brahmaRas tu vacaH SrutvA agastyo vAkyam abravIt /
maDye pade niyuktaS ca vaktum eva na yujyate // RKS_21.48 //
DarmAH sarve vedamUlA brAhmaRA vedasamBavAH /
vedahInA na siDyanti yajYadAnaviDikriyAH // RKS_21.49 //
svayamBUr BagavAM CamBuH SamBuS ca BagavAn hariH /
vedAS ca BagavAM CamBuH kalpagA SamBusamBavA // RKS_21.50 //
avyaktAvyaktarUpeRa jagataH kAraRecCayA /
saMhArasfzwirUpeRa pralayotpattikAriRI // RKS_21.51 //
BagIraTaneminItA hariRA 'trAvatAritA /
gaNgA sA jahnunA pItA muninA culukena ca // RKS_21.52 //
krudDaH pItvA munistAM tu sTito DyAnaparAyaRaH /
divyaM varzasahasraM tu sA tu tasyodare sTitA // RKS_21.53 //
vismayo devatAnAM hi samApede kutUhalam /
brahmAdyA devatAH sarvA gatvA tasyASramaM prati // RKS_21.54 //
SApaSaNkAkulAtmAno muniM vijYApayanti te /
mahAnadIM mune muYca pavitrAM pApanASinIm // RKS_21.55 //
martye vahatu sA nityaM lokasantApahAriRI /
devatA fziproktena muktA tena mahAnadI // RKS_21.56 //
muktA tu jahnunA tatra tena sA jAhnavI smftA /
sA tu kiM varRyate brahman pItAyA jahnunA purA // RKS_21.57 //
mayA culukamAtreRa SozitAH saptasAgarAH /
hariS ca BagavAn SamBuS SamBuS ca BagavAn iti // RKS_21.58 //
vinDyaH saptaSElarAjo narmadAyAH praBAvataH /
tenodDatA devamArgA vartamAnAni vAritAH // RKS_21.59 //
yajYaparvataparyaNkAvuBO vinDyastO purA /
mayA nivAritO budDyA devamArga pravfttaye // RKS_21.60 //
evaM vigarhito brahmA saMvAdena parasparam /
tatas tuzwAH surAH sarve hy agastyaM prati BArata // RKS_21.61 //
devadunduBayo neduH puzpavfzwiH papAta ca /
iti te kaTito rAjann itihAsaH purAtanaH // RKS_21.62 //

iti SrIskandapurARe revAKaRqe kubjAmAhAtmya ekaviMSo 'DyAyaH ||


RKS aDyAya 22

yuDizWira uvAca:
kaTaM nivartito yajYo rantidevasya DImataH /
kaRvASramapade ramye revAkubjAsamAgame // RKS_22.1 //
niKilaM SrotumicCAmi kaTayasva Sivoditam /

mArkaRqeya uvAca:
SfRvantu munayaH sarve SrotukAmAs samAgamam // RKS_22.2 //
mayA KyAtam idaM puRyam itihAsaM purAtanam /
SaRqAmarko 'Ta rAjarzir mAnaso brahmaRaH sutaH // RKS_22.3 //
sUryatejaH samapraKyas tejasA prajvalann iva /
brahmizWaH satyavAdI ca vedavedANgapAragaH // RKS_22.4 //
brahmacArI jitakroDaH sarvaBUtahite rataH /
zaqaSItisahasrARi munInAM dIptatejasAm // RKS_22.5 //
tapastatrEva tapyante mokzopAyavicintakAH /
kandamUlaPalAhArA jalAhArAs taTA pare // RKS_22.6 //
mAsopavAsinaS cAnye taTA pakzopavAsinaH /
caranti ke sAntapanaM prAjApatyaM taTEva ca // RKS_22.7 //
cAndrAyaRaparAS cAnye brahmakUrcAs taTApare /
SaRqAmarkASritAH sarve sarvezAM gurur eva ca // RKS_22.8 //
vedaDvanitanirGozEr divaM BUmiM vyanAdayan /
nirDUmo jvalanas tatra hUyamAno hutASanaH // RKS_22.9 //
kAmakroDavinirmuktEr brahmacArijitendriyEH /
SaRqAmarkASramaM divyaM yuktaM brahmasamadvijEH // RKS_22.10 //
taTAkAmaPalEr vfkzEH puzpitEs tvatiSoBitam /
sarvASramaguruS cAsId rantidevo mahIpatiH // RKS_22.11 //
SAsitA DaraRI tena saSElavanakAnanA /
na narAH SokamAtsaryarogadAridryaduHKitAH // RKS_22.12 //
cirAyuzaH prajAH sarvA DanaDAnyasamAkulAH /
svayaM kAmaduGA gAvaH pfTivI sasyaSAlinI // RKS_22.13 //
kOSeyaM pawwasUtraM ca sarvezAM vimalaM citam /
parjanyaH kAmavarzI ca kAle kAle ftAvftO // RKS_22.14 //
nAnA purARi ramyARi hemaratnAnvitAni ca /
nAnA cAmaramAlA ca hemaratnAvagaRWitA // RKS_22.15 //
kiNkiRIjAlasaMCannA maRimAlAvilambitA /
budbudEr arDacandrES ca pArijAtakadambakEH // RKS_22.16 //
gopurES ca mahAdivyEr nAnAnakaninAditA /
nAwyaharmyES ca saNgItEr vicitrakusumAvftEH // RKS_22.17 //
BUmir hemamayI cEva cArcitA yatra saMcitEH /
prAsAdaS ca mahAratnEr devadevasya SUlinaH // RKS_22.18 //
merumandarakElAse yAdfSaS ca virAjate /
nAnAratnaSilABiS ca anekaSiKarotkarEH // RKS_22.19 //
candraSAlAgavAkzES ca ratnamAlAviBUzitEH /
SatArDasAptaBOmES ca taTEvAyutaBUmikEH // RKS_22.20 //
candrAnanapatAkABir yajYES cApi virAjitA /
evaM viDA nfpaSrezWa sarvaSoBA samanvitA // RKS_22.21 //
rantidevasya rAjarzer ayoDyAnagarI SuBA /
itTaM SaSAsa DaraRIM yaTA Sakrastrivizwapam // RKS_22.22 //
nfpo yAgasahasrES ca BUmipfzWaM dadAha saH /
puroDasaM vaSizWaM ca papracCa munisattamam // RKS_22.23 //
kasmiMs tIrTe tu nirviGnA yajYasidDir mahAmune /
iti tasya vacaH SrutvA rAjarzer munisattamaH // RKS_22.24 //
uvAca rantidevaM ca vaSizWo brahmavittamaH /
durvAsAH kaSyapo gargo nAradaH parvataH kratuH // RKS_22.25 //
agniS ca SOnakaS cEva bfhaspatir aTANgirAH /
Bfgur atris taTA vatsyaH pulastyaH pulahastaTA // RKS_22.26 //
kASyapo gAlavaS cEva fzyaSfNgo viBARqakaH /
ahaM ca munayaS cEte munayo brahmavarcasaH // RKS_22.27 //
sarvezAM matamevaM vE mama cEva narADipa /
anyatIrTAt paraM tIrTaM purARe parikIrtitam // RKS_22.28 //
kowikowiguRaM puRyaM kalpagA yatra vartate /
evam eveti taM brUyAt satyam etat tvayoditam // RKS_22.29 //
tataScAjYApayAm Asa BftyAmAtyapuroDasaH /
yajYopaskarasamBAraH SIGram eva viDIyatAm // RKS_22.30 //
AdideSa tato dUtAn nAnAdeSezu satvarAn /
GozaRA kriyatAM rAzwre samAgacCantu BUmipAH // RKS_22.31 //
AgatAs te tataH sarve rantidevasya SAsanAt /
yaTA viBavaSoBAQyAH SakratulyA mahIBftaH // RKS_22.32 //
gAvaS ca daSalakzARi savatsAS ca payasvinIH /
hemaBArErBUzitAS ca kAmaDenupayasvinIH // RKS_22.33 //
lakzamekaM hayAnAM tu ayutaM dantinAM taTA /
maRimARikyaratnAnAM tatra saMKyA na vidyate // RKS_22.34 //
anekAni sahasrARi karaBAnAM ca BArata /
divyayAnaM samAruhya sAntaHpuraparicCadaH // RKS_22.35 //
nAnAtUryEr gItavAdyEr mekalAtIram AgataH /
tatra maRqapakuRqAni yajYayUpA hiraRmayAH // RKS_22.36 //
nAnABakzARi BojyAni pakvAni viviDAni ca /
nAnABaraRaratnES ca brAhmaRAH samalaMkftAH // RKS_22.37 //
yajYadIkzAM ca jagrAha patnyA saha narADipaH /
tataH pravartito yajYo revAtIre suSoBane // RKS_22.38 //
tatra jvalati nirDUmaH pratyakzo havyavAhanaH /
brahmaSakrAdayo devA lokapAlA marudgaRAH // RKS_22.39 //
viSvedevAS ca sADyAS ca vasavaScandraBAskarO /
saritaH sAgarAH SElAH sarvatIrTAni cApagA // RKS_22.40 //
mAtaraH sidDaganDarvAH sayakzoragarAkzasAH /
umayA sahito rudro vizRuS cEva sureSvaraH // RKS_22.41 //
sarvezA yajYaBAgAMS ca pfTak pfTag akalpayat /
etasminn antare rAjan vedaDvani niveditam // RKS_22.42 //
vismitA hyaBavan sarve SrutvA smftiBayAnakam /
dAnavA balavanto 'dya te krOYcapuravAsinaH // RKS_22.43 //
mahAbAhuH subAhuS ca dEtyakowisamAvftAH /
AgatA narmadA tIre saBftyabalavAhanAH // RKS_22.44 //
dakziRAM diSamASritya yajYaviGnaM vicakrire /
brahmAdyA munayaH sarve BayatrastAS ca kampire // RKS_22.45 //
uvAca vacanaM brahmA devatulyaM puroDasam /
mayA viDir vismftaS ca mantrAdInAM mahABayAt // RKS_22.46 //
uvAca rantidevaM ca yajYaDvaMsaM nivAraya /
brahmizWas tad vacaH SrutvA rantidevo mahIpatiH // RKS_22.47 //
yadi me vidyate satyaM SivaBaktiparA matiH /
dEtyarAkzasaduzwAS ca ye cAnye viGnakArakAH // RKS_22.48 //
sarve te vilayaM yAnti tamaH sUryodaye yaTA /
paSyantu mama sAmarTyaM devA vigatakalmazAH // RKS_22.49 //
evamuktvA tato rAjan kuSAgreRa tu nArmadaH /
pravAho duzwarakzArTaM dakziRasyAM prakalpitaH // RKS_22.50 //
vizRuS cEva smftas tatra SaNKacakragadADaraH /
uttare devayAnasya pravAhaH parikalpitaH // RKS_22.51 //
evaM kftvA tu GoreRa devamantreRa suvrataH /
juhAvAhavanIye tu kuRqe bilvAmravetasam // RKS_22.52 //
tasmAt samutTitaM liNgaM jvalat kAlAnalapraBam /
nAnto nAdir na maDyaM ca tasya liNgasya BArata // RKS_22.53 //
tataH surAsurAH sarve cakruH stotram idaM puraH /
oM namo BuvaneSAya Adideva namo 'stu te // RKS_22.54 //
carAcaraKyApakAya sfzwisaMhArakAriRe /
stotraM SrutvA mahAdevaH SAntarUpo jagat patiH // RKS_22.55 //
baBUva paramaprItaS carAcaragurus tadA /
tad dfzwvA tAdfSaM karma rantidevasya DImataH // RKS_22.56 //
Agatya dAnavADISo rantidevamapUjayat /
AdeSo dIyatAM mahyaM kiM karomIti cAbravIt // RKS_22.57 //
uvAca vacanaM rAjA prahasann iva BArata /
AtiTyakAle samprApte yajYaBAgaM vadAmi te // RKS_22.58 //
devAnAM yajYaBAMgaM ca dAnavAnAM ca sarvaSaH /
parikalpya yaTAnyAyaM mudA paramayA yutaH // RKS_22.59 //
svaM svaM yAnaM samAruhya dAnavAs te ca sarvaSaH /
liNgaM bilvAmrakaM nAma juzwaM dEvEr jagat pateH // RKS_22.60 //
namaskftya mahAdevaM rantidevaM pratuzwuvuH /
tataH pramuditA devA rantidevam apUjayan // RKS_22.61 //
umayA saha deveSaM gaRakowisamanvitam /
brahmA vizRuS ca devAS ca varaM dattvA divaM yayuH // RKS_22.62 //
gatezu tezu devezu rantidevaH puraM yayO /
kadAcid vftrahA tatra brahmahatyAsamAvftaH // RKS_22.63 //
revAkubjAsamAyoge sarvaM snAnAdikaM vyaDAt /
tatkzaRAd divyadehas tu sUryasaMkASatejasaH // RKS_22.64 //
SarIrAt tasya nirgatya brahmahatyAha vAsavam /
asya tIrTasya mAhAtmyAd ekahatyA tavEva kA // RKS_22.65 //
brahmahatyAsahasraM hi tamaH sUryodaye yaTA /
tIrTe 'smin vinaSed yAvad yojanAni caturdaSa // RKS_22.66 //
etasminn antare SakraM pratyakzaM prAha kalpagA /
SAntis te 'stu mahABAga yaTezwaM gacCa sAmpratam // RKS_22.67 //
iti tasyA vacaH SrutvA tAM namaskftya kalpagAm /
divyayAnaM samAruhya mudA paramayA yutaH // RKS_22.68 //
apsarogaRasaMyuktaM divyaganDarvanAditam /
tatrArUQaH surapatir yaTA pUrvaM taTEva saH // RKS_22.69 //
DftadivyAtapatras tu vIjyamAno 'psarogaREH /
stUyamAnaH suragaREH praviveSAmarAvatIm // RKS_22.70 //
Sivena kaTitaM pUrvaM pArvatyAH zaRmuKasya ca /
mayA ca kaTitaM rAjaMs tava brahmarzipUrvakam // RKS_22.71 //

iti SrIskandapurARe revAKaRqe bilvAmrakotpattivarRano nAma dvAviMSo 'DyAyaH ||


RKS aDyAya 23

mArkaRqeya uvAca:
harikeSa iti KyAtaH SAlagrAme dvijottamaH /
SiloYCavfttirDarmAtmA satyavrataparAyaRaH // RKS_23.1 //
brAhmaRI suvratA tasya DarmapatnI yaSasvinI /
pativratA mahABAgA patiSuSrUzaRe ratA // RKS_23.2 //
kAle ftumatI sA tu ftugAmI ca sa dvijaH /
tasya putraSataM jajYe kapilApuram ASritam // RKS_23.3 //
SiloYCavfttiyogena prasTamekamupArjayat /
kzutkzAmAH te ca SiSavo rudanti karuRaM tataH // RKS_23.4 //
SiSUn buBukzitAn dfzwvA mAtA SokArtivihvalA /
garhayantI suduHKArtA brAhmaRI patim abravIt // RKS_23.5 //
vfdDO ca mAtApitarO sADvI BAryA sutaH SiSuH /
BaraRIyAH prayatnena eza DarmaH sanAtanaH // RKS_23.6 //
BaraRaM pozyavargasya putrARAM ca viSezataH /
etac CrutvA tu vacanaM brAhmaRyAH SokavihvalaH // RKS_23.7 //
harikeSo 'bravId vAkyaM brAhmaRIM prati BArata /
na mayA saMcitaM DAnyaM na vittaM gfhameDinA // RKS_23.8 //
grAme grAme BikzayitvA saviBAgaM pfTak pfTak /
dadAmi paramaM DAnyaM nAnyAM vfttiM tu kAraye // RKS_23.9 //

brAhmaRy uvAca:
bAlahatyAsamaM pApaM bAle vfdDe kzuDArdite /
tasmAt pratigrahaM kftvA BartavyA mama putrakAH // RKS_23.10 //
putreRa lokaM jayati putreRa suKameDate /
putreRa svargam Apnoti pitFRAM paramA gatiH // RKS_23.11 //
ambarIzasya nfpater ayoDyADipateH kila /
vartamAne mahAyajYe kurukzetre dvijottamAH // RKS_23.12 //
gatAS ca brAhmaRAs tatra pratigrahajiGfkzayA /
gAH kAMcanaM DanaM prApya SAlagrAmanivAsinaH // RKS_23.13 //
nAnABaraRaSoBAQyA AgatAH samalaMkftAH /
yAhi yatra dvijAH sarve SAlagrAmanivAsinaH // RKS_23.14 //
sutArTaM harikeSo 'Ta rakzite kurujANgale /
ambarIzasya nfpater vartamAne mahAmaKe // RKS_23.15 //
gfhItvA brAhmaRIM putrAn kurukzetraM jagAma ha /
pravizwaScADvare tasmin yatra te santi ftvijaH // RKS_23.16 //
brahmaGozasvareREva sa dfzwvA divi devatAH /
yamo 'NgirAmunir vizRurvaSizWo dakza eva ca // RKS_23.17 //
bfhadvizRuH prasannAtmA SAtAtapaparASarO /
ApastamboSanovyAsAH kAtyAyanabfhaspatI // RKS_23.18 //
hArItaH SaNKaliKitO yAjYavalkyo 'Ta gOtamaH /
durvAsAH kASyapo gargo BAradvAjo 'trireva ca // RKS_23.19 //
nAradaH parvataS cEva pulastyaH pulahaH kratuH /
viBARqako BfguS cEva SAkawo bAdarAyaRaH // RKS_23.20 //
bAlaKilyA brahmaputrA brahmatejo vapurDarAH /
azwASItisahasrARi brahmadaRqaM samAruhan // RKS_23.21 //
ambarIzo mahArAja dfzwvA brAhmaRapuNgavam /
brahmarzIMs tAn namaskftya arGapAdyEr apUjayat // RKS_23.22 //
kimarTamAgato viprasaBAryaH sahaputrakEH /
anugraham imaM manye yanmAM vadasi suvrata // RKS_23.23 //
AtiTyakAle samprApto yAcayasva yaTocitam /

brAhmaRa uvAca:
vittaM varzaSataM yAvadekEkAya sutAya me // RKS_23.24 //
tvaM dehi jIvanAyASa homaDenuM taTottamAm /
ayutaM tu gavAM BUpa hemaBAraparizkftam // RKS_23.25 //
kowimekAM hiraRyasya vastraBUzaRamuttamam /
iti tasya vacaH SrutvA dvijasya pfTivIpatiH // RKS_23.26 //
SradDayA parayA yuktaH sarvaM dattvA yaToditam /
SAlagrAmapadaM yAnEH SIGraM prAveSayat tataH // RKS_23.27 //
kratum izwvA sa rAjarzir mumude devavac ciram /
nAnAviDAn sa BuktvA 'Ta BogAn patnIsutEH saha // RKS_23.28 //
kAlAntare tataH prApte fzir mftyuvaSaM gataH /
marudeSe nirudake brahmarakzastvamAgataH // RKS_23.29 //
rAjapratigrahAd duzwAt punarjanma na vidyate /
brAhmaRyaM yaH parityajya dravyaloBena mohitaH // RKS_23.30 //
vizayAmizalubDas tu kuryAd rAja pratigraham /
narake rOrave Gore tasyeha patanaM Druvam // RKS_23.31 //
vfkzAdAvAgninA dagDAH prarohanti vanAgame /
rAjapratigrahAd dagDA na prarohanti karhicit // RKS_23.32 //
Socanti pUrva janmAni anyajanmakftAni ca /
BAryAputrakftenEva gato 'haM narakArRavam // RKS_23.33 //
evam uktvA kurukzetraM putradArAdiBiH saha /
tatra dvAdaSavarzARi uzitvA subuBukzitaH // RKS_23.34 //
ucCizwaM kaSmalaM BuNkte rAkzasIM yonimASritaH /
vArARasIM prayAgaM tu puzkaraM nEmizaM taTA // RKS_23.35 //
gaNgAsAgarasam BedaM kzetraM kanaKalaM taTA /
kedAraM ca mahApuRyaM praBAsaM SaSiBUzaRam // RKS_23.36 //
awitvA sarvatIrTAni pApayonirato nfpa /
cintayAmAsa dehaM me na nivfttaM kaTaMcana // RKS_23.37 //
tasmAt pApaviSadDyarTaM praviSAmi hutASanam /
BAryA tasya saputrA vE BartAraM suvratA 'bravIt // RKS_23.38 //
kiMcid vijYApayAmi tvAM yadi mAM manyase viBo /
kzaRamAtreRa duHKena sADayAmi suKaM bahu // RKS_23.39 //
brAhmaRasya hi Darmo 'yaM sarvas tad vahRisADanena /
tatsamAhftya dArURi pradIpya ca hutASanam // RKS_23.40 //
ahaM viSAmyaviDavA BartAraM praTamaM drutam /
na paSyAmi patantaM vE jvalane dAruRe BfSam // RKS_23.41 //
uktA sA 'kASavARyA ca mA te mftyuBayaM SuBe /
SrUyatAM mama vAkyaM hi yaTA Darmo na hIyate // RKS_23.42 //
kubjArevAsamAyoge brahmarakzovimokzaRam /
tatra snAtvA divaM yAti bilvAmrakam arcanAt // RKS_23.43 //
laBate brahmalokaM ca rakzoyoneS ca mokzaRam /

brahmarAkzasa uvAca:
kA 'si tvaM ca varArohe kasya cAsi yaSasvini // RKS_23.44 //
anugrahArTaM BUtAnAM pUrvajanma kftEH SuBEH /

AkASavARy uvAca:
DanyA 'haM sarvaBUtAnAmavyaktAvyaktarUpiRI // RKS_23.45 //
evamustvA tu sA devI tatrEvAntaraDIyata /
putradArAnvito natvA harikeSaH sureSvaram // RKS_23.46 //
samprApta sumudAyuktaH kubjArevAsamAgamam /
tatra snAtvA yaTAnyAyam arcayitvA maheSvaram // RKS_23.47 //
hutASanaM praviviSuH smftvA devaM hAriM haram /
svIyaM gfhamivAkleSAH kAmakroDavivarjitAH // RKS_23.48 //
tatkzaRAd divyadehAs tu brahmatejovapurDarAH /
divyayAnaM samAruhya brahmalokam avApnuyuH // RKS_23.49 //
putradArasamAyukto harikeSo nfpottama /
tasya tIrTasya mAhAtmyAd divi dIvyati devavat // RKS_23.50 //
SatamazwottaraM tatra liNgAnAM puRyasaNgame /
mArkaRqeSvaram ityekaM maDureSvaram eva ca // RKS_23.51 //
SUlapARiM taTEvAnyam agastyeSvaram eva ca /
etAny anyAni cEveha sidDaliNgAni santi vE // RKS_23.52 //
etat sarvaM yaTA nyAyaM kaTitaM tava suvrata /
kubjArevAsamAyogaM surAsuranizevitam // RKS_23.53 //
prAtaryaH kIrtayed BaktyA narmadAM saptakalpagAm /
sarvapApavinirmuktaH sa SEvaM laBate puram // RKS_23.54 //

iti SrIskandapurARe revAKaRqe kubjAmAhAtmye trayoviMSo 'DyAyaH ||


RKS aDyAya 24

yuDizWira uvAca:
samutpattiM ca kubjAyA yasyAM vimalamAnasAH /
sarvapApavinirmuktA ganDarvo ragarAkzasAH // RKS_24.1 //
etad vE Srotum icCAmi vistareRa mahAmune /
kaTyatAM muniSArdUla samAKyAnaM purAtanam // RKS_24.2 //

mArkaRqeya uvAca:
SfRu rAjan kaTAM divyAM sarvapApapraRASinIm /
citrANgadaH Sakrasuto ganDarvaH kAmamohitaH // RKS_24.3 //
samAlambya kumArIRAM daSalakzARi BArata /
reme yaTecCayA so 'pi paScAn muktaS ca kilvizAt // RKS_24.4 //
AKyAnaM kaTayizyAmi yaTAvftta purAtanam /
suvarRo nAma ganDarvas tasya BAryA yaSasvinI // RKS_24.5 //
hemagarBeti viKyAtA SakrasyEva yaTA SacI /
sutA tasyAH sukAmeti viditAnaNgamohinI // RKS_24.6 //
rUpayOvanasampannA UQA vE Danadena sA /
gOryArADanayogena tasyAH putro 'py ajAyata // RKS_24.7 //
ketumAla iti KyAto rAjA vEdyADare pure /
SaSireKA priyA tasya BArvyA vE rUpaSAlinI // RKS_24.8 //
dve kanye janayAmAsa ratiH prItirmanorame /
dadO sa kAmadevAya pARigrahaRapUrvakam // RKS_24.9 //
kanyAnAM daSalakzARi BUzaREr BUzitAni ca /
tAs tu yAnasamArUQAH kAmarUpA manoramAH // RKS_24.10 //
vicitravastrABaraRA gOryArADana tat parA /
tAvanna Bujyate tABis tAmbUlaM BojanAdikam // RKS_24.11 //
yAvanna kAryam asmABir iti saNkalpamAdaDuH /
nityaM tEryatrikaM tAs tu cakruH sarvA samAhitA // RKS_24.12 //
vasante samanuprApte drazwuM prekzaRakaM purA /
puzpakeRa vimAnena jagmus tA indramandiram // RKS_24.13 //
krIqayitvA yaTA nyAyaM madirAmadavihvalAH /
adfzwvEva BavAnIM tAS cakre tAmbUlaBakzaRam // RKS_24.14 //
citrANgadasya cApAraM rUpaM dfzwvA varANganAH /
mohitA nA 'BijAnanti madironmattamAnasAH // RKS_24.15 //
tES cApi kAmitAH sarvA ganDarvyo muditAnanAH /
nAnAviDEs taTA kAryES cikrIqurmanmaTAd divi // RKS_24.16 //
atIte vatsare tAs tu ganDarvapuramAgatAH /
gOrIM drazwuM samAjagmur umA mAheSvaraM puram // RKS_24.17 //
namaskftya tato devIm idaM vacanam abruvan /
rakzasvAsmAkamISAni cyutAnAM niyamAt svakAt // RKS_24.18 //
tataS cukopa devI tAn pApakarmaratAn prati /
vratAdikaM hatA ye ye paradArAvidUzakAH // RKS_24.19 //
apatrapA durAcArAH sarvalokabahizkftAH /
tad aDarmasya pApasyAnizkftir DaraRItale // RKS_24.20 //
kumArIM kAmayed yas tu kAmaloBena mohitaH /
zazwivarzasahasrARi vizWAyAM jAyate kfmiH // RKS_24.21 //
etasminn antare rAjaMs tataScEtrANgadaH stuvan /
praRamya SirasA devIm idaM vacanam abravIt // RKS_24.22 //
SApasya sa BayAd BUri vilalApa narADipa /
akAryaM kftam asmABir ganDarvatanayAnvitEH // RKS_24.23 //
prAyaScittaM kim asyAdya pApasya gada nizkftim /
uvAca vacanaM devI ganDarvaM kAmamohitam // RKS_24.24 //
DarmakriyAviluptasya svargalokacyutasya ca /
kumArIdUzaRe pApaM mahatAM lomaharzaRam // RKS_24.25 //
kumArIdUzaRe pApe nizkftir na viDIyate /
mama ganDarvakanyAS ca maDupAnEr viqambitAH // RKS_24.26 //
yUyaM tv anena pApena ganDarvAH kAmamohitAH /
kubjAvAmanahInANgA BavizyaTa sahasraSaH // RKS_24.27 //
divyavarzasahasraM tu martyaloke carizyaTa /
kanyAvikftadozeRa kubjAmarkawakAnanAH // RKS_24.28 //
svakarmakftadozeRa pApaM BuYjantu BUtale /
eva SaptAs tu te devyA sarve martya samAgaman // RKS_24.29 //
SocantaH svAni karmARi pUrvajanmakftAni ca /
baBramuH sarvatIrTAni loke cEva carAcare // RKS_24.30 //
vizaRRavadanAs sarve pApenA 'nena kArzitAH /
SApasyA 'ntaM na vindanti sarvatIrTAn Bramantyapi // RKS_24.31 //
ekaviMSatilakzARi ganDarvARi taTA 'naGa /
na devA na ca tIrTAni pApasyA 'sya viSudDaye // RKS_24.32 //
nAnyad vA yujyate karma muktvA cEva hutASanam /
karmaRAM dozadAhena muYcAmaH pApakarmaRaH // RKS_24.33 //
datto 'smAkaM mahASApo pApamArganivartakaH /
etasminn antare prAptaH sakuberaH purADipaH // RKS_24.34 //
samprApto nEmizAraRye yatra citrANgadAdayaH /
tAn dfzwvA so 'bravId devaH kzaRamAtraM pratIkzata // RKS_24.35 //
umAmAheSvare yAvad vacmi gatvA yaToditam /
evam uktvA yayO devaH kElAsaM parvatottamam // RKS_24.36 //
sAzwANgaM ca namaskftya umayA sahitaM haram /
jaya devi sureSAni saMsArArRavatAriRi // RKS_24.37 //
tvayA sfzwam idaM sarvaM trElokyaM sacarAcaram /
vyApinI SaktirUpeRa sarvezAM prARinAm api // RKS_24.38 //
ityevam AdiBir vAkyEr devIM tuzwAva vAsavaH /
stotrEH stutA mahAdevI SakraM vacanam abravIt // RKS_24.39 //
ArtiH kA te samutpannA yaTArTaM kaTayasva me /
uvAca vacanaM SakraH pArvatIM prati BArata // RKS_24.40 //
varadA yadi me devi varaM dAtuM tvam icCasi /
citrANgadAdipApasya mokzaRaM kriyatAM SuBe // RKS_24.41 //

devyuvAca:
SivAjYA vartate loke pApasyAsya viSudDaye /
tasmAt pApaviSudDyarTaM trizu lokezu viSrutam // RKS_24.42 //
devadevaM mahAdevaM yAcasva parameSvaram /
evaM devyA vacaH SrutvA SakraH provAca SaNkaram // RKS_24.43 //
nizkftis tv asya pApasya kriyatAM vacanAt mama /

SaNkara uvAca:
yajYapAkASramaM gatvA mekalAtIram ASritam // RKS_24.44 //
yajYaparvatamAsAdya vinDyasyEva sutottamam /
tatra yajYeSvaraM devaM liNgaM paramasidDidam // RKS_24.45 //
bilvAmrakaM taTA cAnyat kalpagA tIram ASritam /
puRyasTAne tu tatrAsya SApasyAnto Bavizyati // RKS_24.46 //
ekaviMSatilakzARi tatra muktAni saNgame /
ganDarvARAM mahArAja kubjaBAvam upeyuzAm // RKS_24.47 //
mahAnadI nfpaSrezWa kubjA tena prakIrtitA /
divyayAnasamArUQAH stUyamAnA marudgaREH // RKS_24.48 //
mudA paramayA yuktA gAnDarvaM lokam ApnuyuH /
bilvAmrakaM pUjayitvA ganDarvA gatakilbizAH // RKS_24.49 //
yaTA pUrvaM taTedAnI tIrTasyA 'sya praBAvataH /
harzeRa mahatA yuktaH Sakro 'pi tridivAlayam // RKS_24.50 //
jagAma tridaSEH sArDaM paripUrRamanoraTaH /
zaqasya cottare BAge zaqasya dakziRe taTA // RKS_24.51 //
evaM te kaTito rAjan revAkubjAsamAgamaH /
aneke yasya mAhAtmyAt saMsidDiM paramAM gatAH // RKS_24.52 //
SravaRAt kIrtanAd vA 'pi mucyate BavabanDanAt // RKS_24.53 //

iti SrIskandapurARe revAKaRqe kubjAmAhAtmye citrANgadaSApamocano nAma caturviMSo 'DyAyaH ||


RKS aDyAya 25

mArkaRqeya uvAca:
aTAnyat kaTayizyAmi tIrTAnAM tIrTamuttamam /
sarvapApaharaM divyaM svargasopAnasanniBam // RKS_25.1 //
sapAdakowitIrTAni pure mAheSvare nfpa /
rOdraM vAruRam AsAdya kroSamAtrapramARataH // RKS_25.2 //
atrAntare mahArAja SivakzetramudAhftam /
prARatyAgaM ca yaH kuryAc Civaloke ca modate // RKS_25.3 //
tiryagyonigatAH pApAH kIwapakzimfgAdayaH /
te 'pi yAnti SivasTAnaM yatra devo maheSvaraH // RKS_25.4 //
tilodakapradAnena mAtfkAH pitfkAs taTA /
pitaras tasya tfpyanti yAvad ABUtasamplavam // RKS_25.5 //
tatrezwA brahmaRA pUrvamasaMKyeyAM maKottamAH /
SakraSca devarAjratvaM tatrezwvA samavAptavAn // RKS_25.6 //
kArtavIryeRa tatrEva kftaM yajYaSataM purA /
ayoDyAyAM purA rAjan yajYadAnaparAyaRaH // RKS_25.7 //
Adityasya sutaScAsIt sUryavaMSe mahIpatiH /
jitvA 'surAMs taTA dEtyAn rakzogaRasamanvitAn // RKS_25.8 //
manurnAmnA cakravartI SakrAdISAd guRottamaH /
purottame na sarpanti mftyurogajarAs taTA // RKS_25.9 //
SatArdDasAptaBOmES ca gfhEr hemamayEH SuBEH /
vApIkUpataqAgAnAM dIrGikAnAM SatEr yutA // RKS_25.10 //
suSoBitA prekzaRIyEr nAnArUpEr vilAsiBiH /
veRuvIRADvaniyutA nAnAvAdyEH sahasraSaH // RKS_25.11 //
alakeva kuberasya SakrasyevAmarAvatI /
purI virAjate tadvad ayoDyA devanirmitA // RKS_25.12 //
lakzARi dve ca sArDARi prajA jIvanti tatra ca /
tatrEva vaMSe rAjarzIr aBUt paramaDArmikaH // RKS_25.13 //
nAnAmaKasahasrEr yo dadAha pfTivIm imAm /
na tad deSo na tat tIrTaM na tad rAzwaM na cASramaH // RKS_25.14 //
nezwaM yatra mahAyajYEH sAlaNkAyanaBUBftA /
sasyamAlADftA pfTvI DanaDAnyasamanvitA // RKS_25.15 //
svayaM kAmaduGA gAvaH pawwavastramahIruhAH /
yajYEH sarvEr vivAhES ca vedEr mANgalyamaNgalEH // RKS_25.16 //
evaM tu satataM DAtrI kAlena mahatA tataH /
anAvfzwiraBUd rAzwre purA dvAdaSavArzikI // RKS_25.17 //
mftA jAnapadAH sarve dvipadAS ca catuzpadAH /
tfRagulmalatAvalyo BUtagrAmaM caturviDam // RKS_25.18 //
hAhAkAromahAnAsId devAsuranfRAM taTA /
sAlaNkAyanarAjarziH cintayAmAsa BArata // RKS_25.19 //
janmapraBfti me pApaM kiMcid eva na vidyate /
pUjayAmi hariM devaM saMsArArRavatAraRam // RKS_25.20 //
brAhmaRAMS ca munIMS cEva tarpayAmAsa cecCayA /
bfhaspatisamaM budDyA vaSizWaM brahmavAdinam // RKS_25.21 //
papracCa nfpatir BaktyA sAzwANgaM praRipatya ca /
anAvfzwir aBUd vipra kaTaM dvAdaSavArzikI // RKS_25.22 //
nA 'parADo mayA kaScit kfto brAhmaRadevayoH /
saMSayo me mahAstatra vedAnugrahatatpara // RKS_25.23 //

vaSizWa uvAca:
SfRu rAjan mahAbAho anAvfzweS ca kAraRam /
purA sAMvatsare yajYe vfdDAS ca munayo 'vadan // RKS_25.24 //
tezAM ca vacanaM SrutvA kartavyaM janasaMsadi /
tAvad eva muniScAtriH pulastyaH pulahaH kratuH // RKS_25.25 //
Bfguragnir marIciS ca kaSyapo 'Ta viBARqakaH /
jamadagniS ca mARqavyo yamo vizRus taTANgirAH // RKS_25.26 //
bfhaspatis taTA dakzaH SAtAtapaparASarO /
uSanA gOtamaS cEva vyAsaH kAtyAyanas taTA // RKS_25.27 //
viSvAmitro 'Ta SARqilyaH kakzaH kAtyAyanis taTA /
hArItaH SaNKaliKitO yAjYavalkyo 'Ta gAlavaH // RKS_25.28 //
AtreyaH SOnako gargo jahnur uddAlakas taTA /
kOSiko BArgavo 'gastyo durvAsAScyavanas taTA // RKS_25.29 //
ete cAnye 'pi bahavo fzayaH sUryavarcasaH // RKS_25.30 //
DarmARAmupadezwAro vedaSAstrAnuyAyinaH /
anAvfzwiM tu vE jYAtvA pratyayoDyAM pratasTire // RKS_25.31 //
AgatAn sa munIn dfzwvA rAjA paramaDArmikaH /
udatizWan mahABAga divi Sakra iva 'paraH // RKS_25.32 //
tAn aByarcya yaTA nyAyam arGapAdyAdiBiH svayam /
upavizwAn yaTA nyAyam Asane SuBadarSane // RKS_25.33 //
sa kAraRam anAvfzweH tAn papracCa mahAtmanaH /
abruvan munayo vAkyaM sAlaNkAyanaBUpatim // RKS_25.34 //
BavizyaBUtatattvajYaM saptakalpAntavAsinam /
mArkaRqeyaM mahAtmAnaM sarvezAM gurum arcaya // RKS_25.35 //
tasyASramapadaM gatvA brAhmaREH saha cintaya /
yaM yaM DarmaM sa vadati taM taM kartum ihArhasi // RKS_25.36 //
evamukto dvijEH sarvEH sAlaNkAyanaBUpatiH /
uvAca vacanaM sarvAn munIndrAM CaMsitavratAn // RKS_25.37 //
anugraham imaM manye prasAdaM munisattamAH /
AdideSa tato rAjA BrAtarO dvArapAlakO // RKS_25.38 //
suDanvavIraDanvAnO pratIhArO mahAbalO /
raTe hayAni yujyantAM brAhmaRArohaRaM prati // RKS_25.39 //
brahmaSarmA devaSarmA mantriRO tattvadarSinO /
papracCa gamanArTAya kartavyaM ca yaTA 'diSat // RKS_25.40 //

mantriRAvUcatuH:
samayajYo mahAbAho tvam eva vihitaM kuru /
rAjA tadvacanaM SrutvA DarmaSAstraviSAradaH // RKS_25.41 //
uvAca SlakzRAyA vAcA harzagadgadamAnasaH /
gantavyaM brAhmaREH sArdDaM yatra kalpAntago muniH // RKS_25.42 //
evamuktvA yayO rAjA brAhmaREH saha BArata /
divyayAnasamArUQaH samprAptaH kalpagAtawam // RKS_25.43 //
DarmAraRyaM samAsAdya mArkaRqaM muniBiH saha /
sa samIpe samAsInaM praRamya praRatikzamam // RKS_25.44 //
ApfzwaH kuSalaM tena tadA vE brahmavAdinA /
uvAca vacanaM rAjA mArkaRqaM jYAnacakzuzam // RKS_25.45 //
adya me kuSalaM brahmaMs tvatpAdAmbujadarSanAt /
kiMtu mAM bADate nityaM BavizyaM cEva tattvavit // RKS_25.46 //

mArkaRqeya uvAca:
apamArgeRa prajAnAM deva brAhmaRahiMsayA /
varRASramavilopena aDarmo DarmabADakaH // RKS_25.47 //
SamBur na pUjyate yatra rudraBAgo na dIyate /
deSe tasmin anAvfzwir durBikzaM maraRaM Druvam // RKS_25.48 //
vinaSyanti prajA rAzwre alpAyur nfpatir Bavet /
abrahmaRyA brAhmaRAS ca SUdrA vE brahmavAdinaH // RKS_25.49 //
SivajapaM yajYasUtraM SUdro DArayate yadA /
aliNgino liNginaS ca avratA vrataDAriRaH // RKS_25.50 //
svapApaM kftavantaS ca tAn svarAzwre pravAsinaH /
savyANge brahmasUtraM ca vahRisUtraM ca kArayet // RKS_25.51 //
gardaBArohaRaM tasya kArayel lokagArhitam /
etat te kaTitaM rAjann anAvfzweS ca kAraRam // RKS_25.52 //
anAvfzwyA sasyahAnis tatkzayAn mriyate prajA /
prajAkzayAd vedahAnis tadDAnO yajYasaMkzayaH // RKS_25.53 //
tatkzayAd DarmahAniS ca tadDAnO varRasaNkaraH /
tatsaNkarAt karmalopaH patanaM narake Druvam // RKS_25.54 //
gaNgAsAgarasamBede cARqAlAH saptasAmpratam /
kaRaDUmaM pibantyASu UrDvapAdA hyaDaH SirAH // RKS_25.55 //
cakampire surAH sarve sidDaganDarvakinnarAH /
devarAjaH surEH sArDamAsanAc calito nfpa // RKS_25.56 //
tapasas tu praBAvo 'yam api dfzwo narADipa /
nEmize ca mahAraRye surAsuranamaskfte // RKS_25.57 //
SatamazwottaraM sarve tApasAH SUdrajanmanaH /
brahmakarma samAsAdya sTitA DarmaparAyaRAH // RKS_25.58 //
aDarmacAriRAM puMsAM rAjA pApena lipyate /
ayajYayAjakasTAne anAvfzwir Bavet sadA // RKS_25.59 //
apUjanAt taTA nityaM devedevasya SUlinaH /
na svargo nApavargaS ca na BogAS cApi puzkalAH // RKS_25.60 //
brahmavizRusurendrAd yA arcayanti maheSvaram /
kiM punar mAnuzAH pApA rAjAnaH pApajIvinaH // RKS_25.61 //
nArcayanti maheSaM ye te narAH pApaBAginaH /
na ca svargasya mokzasya PalaM Bogam avApnuyuH // RKS_25.62 //
tasmAn nfpa tvaM SreyAMsi brAhmaREH saha cintaya /
narmadAtIramAsAdya rudrayajYaM samAraBa // RKS_25.63 //
tezAM SirAMsi home 'smin pAtaya tvaM yaTAviDi /
samarcaya sureSAnaM tataH SAntir Bavizyati // RKS_25.64 //
kAmavarzI ca parjanyaH punaH sfzwiH pravartate /
mucyatAM pApadozeRa rAjyaM svargamavApsyasi // RKS_25.65 //
tavEtat kaTitaM rAjan yaTAdfzwaM mayA 'naGa /
tasya tad vacanaM SrutvA rAjA paramaDArmikaH // RKS_25.66 //
namaskftya muniSrezWam fziBiH saha BArata /
anugraham imaM manye tvatprasAdAd yaToditam // RKS_25.67 //
AdideSa pratIhArAn yajYasamBArasidDaye /
gatvA 'yoDyAM purIM ramyAmAdeSaM maKasamBavam // RKS_25.68 //
yajYopaskaramAdAya sarvEr Agamya tAm iti /
rAjYInAM ca kumArARAM sahasraM sAzwakaM taTA // RKS_25.69 //
sarvAMS cEva mahIpAlAn nAnAdeSasamudBavAn /
saptarAtrAByantarato yaTA yajYaH pravartate // RKS_25.70 //
namaskftya gatO tO tu pratIhArO puraM prati /
kaTayAmAsatustatra yaToddizwaM nfpeRa tu // RKS_25.71 //
azwottarasahasraM tu rAjYInAM divyavAsasAm /
kumArA ye ca rAjAno ye cAnye gfhakarmiRaH // RKS_25.72 //
asUtAkzatayonInAM lakzam ekaM tu yozitAm /
ramBorvaSIsamAnAnAM rUpeRApratimatvizAm // RKS_25.73 //
mahoraskanDagAtrARAM vAhAnAmayutAni zaw /
suvarRAratnapUrRAnAM mudrARAmayutaM taTA // RKS_25.74 //
savasAnAM ca DenUnAM triMSal lakzARi yantritaH /
pARqurARAM hayAnAM tu ayutAni daSEva tu // RKS_25.75 //
GaRwABaraRaSoBAnAM dantinAmayutaM taTA /
yajYopaskaramAdAya sarvasamBArasamBftam // RKS_25.76 //
prasTitO narmadAM rAjYe sanniveSayatAM puraH /
praRamya cAbravId rAjA saptakalpAntavAsinam // RKS_25.77 //
AdeSo dIyatAM mahyaM maKaM yatra pravartate /

mArkaRqeya uvAca:
vEdUryasya ca vAruRyAM yajYayUpAMS ca maRqapAn // RKS_25.78 //
anyAMS ca yajYasamBArAn sarvAMs tatrEva kAraya /
vaSizWaM vAmadevaM ca BfgumaNgirasaM taTA // RKS_25.79 //
pulastyaM pulahaM cEva BAradvAjaM ca kaSyapam /
yAjYavalkyaM muniM cEva muniM durvAsasaM taTA // RKS_25.80 //
viBARqakaM parvataM ca viSvAmitraM ca nAradam /
SOnakaM cEva gargaM ca saMvartaM ca parASaram // RKS_25.81 //
ApastamboSano vyAsAn sakAtyAyanagOtamam /
hArItaM SaNKaliKitO fzyaSfNgaM ca somapam // RKS_25.82 //
azwASItisahasrARi vAlaKilyAn munIMs taTA /
sarvadevanamaskAryo yajYaparvatasaMjYitaH // RKS_25.83 //
hiraRmayA mahAstamBA yAdfSEr upaSoBitAH /
bahuDA yatra SoBante taTokte yajYamaRqape // RKS_25.84 //
kuRqasTalIH sruvAs sarvAH kftvA hemamayA nfpaH /
nAnAviDEr BakzyaBojyE rasES ca viviDEs taTA // RKS_25.85 //
saritaH sAgarAM SElAMs tIrTarAjaM ca sarvaSaH /
lokapAlAn mahAbAhurasurAn dEtyadAnavAn // RKS_25.86 //
candrAdityO grahEH sArDaM nakzatraDruvamaRqalam /
brahmAdyAMS ca surAMs tatra maruto devatAs taTA // RKS_25.87 //
vizRuM cEva sureSAnaM yajYe tatpuruzaM svayam /
AvAhayan mahAdevaM gaRakowisamanvitam // RKS_25.88 //
AvAhitas tataS cAgnir brAhmaREr vedapAragEH /
nirDUmaH prajvalaMS cEva sUryakowisamapraBaH // RKS_25.89 //
vedaDvanitanirGozEr divaM BUmiM ca nAdayan /
kaRaDUmakftAhArAMS cARqAlAn saptavAnaya // RKS_25.90 //
tAn Anaya taTA SUdrAn nEmizAraRyavAsinaH /

vaSizWa uvAca:
anugraham imaM manye yanmAM vadasi pArTiva // RKS_25.91 //
kuSAgreRa tato rAjA tezAM mUrDno nyapAtayat /
taM dfzwvA mAnuzaM homaM sAmizaM pretarUpiRam // RKS_25.92 //
praRazwatoyA revA tu vihAya tridivaM gatA /
homAvasAne samprApte snAnArTaM narmadAM yayuH // RKS_25.93 //
SuzkatoyAM tato 'paSyan narmadAM SaMsitavratAH /
vismayaM paramaM prAptaH prAha durvAsasaM nfpaH // RKS_25.94 //
cukopa rAjA viprezu pApakarmA durAsadaH /
parjanyArTaM vfzwikAmEH kfto yajYo nirarTakaH // RKS_25.95 //
payaH purAtanaM nazwaM na jAtaM varzaRaM kvacit /
rAjYas tu vacanaM SrutvA durvAsAScA 'bravIt nfpam // RKS_25.96 //
munIMS ca sarvAMs tatrasTAn DarmatattvaviSAradAn /
udakaM sarvalokAnAm IpsitaM ca na saMSayaH // RKS_25.97 //
brAhmaRAnAM tapo homo vedamantrA vaSe sTitAH /
dakziRA yajYarakzA ca yajamAnavaSe nfpa // RKS_25.98 //
yajYopaskaraRaM kiMcid yaccAnyad vedasammitam /
tatsarvaM yajamAnena vedamUlaM dvijottamAH // RKS_25.99 //
vitoyA narmadA jAtA parjanyo nEva varzati /
tatsarvaM kftam evaM tu Srutir ezA sanAtanI // RKS_25.100 //
yA yayO tAM pratIkzasva narmadAmApagottamAm /
tasya tadvacanaM SrutvA kzamasvety abravIt nfpaH // RKS_25.101 //
vaSizWo vAmadevaSca vadatyevaM yuDizWira /
kASIpuryAM prayAge vA gaNgAyamunasaNgame // RKS_25.102 //
tatrEva vartate yajYaH satyameva tapoDanAH /
kecid AhuH kurukzetraM sTAne yatra sarasvatI // RKS_25.103 //
samuddizwAni tIrTAni muniBis tu pfTakpfTak /
abravIt sahasA rAjan durvAsA rOdratApasaH // RKS_25.104 //
nArado 'pi muniSrezWaH tApaso gatakilbizaH /
sarasvatyAM mahArAja tatra toyaM na vidyate // RKS_25.105 //
tezAM tadvacanaM SrutvA sAlaNkAyanaBUpatiH /
abravIc ca tato vAkyaM sarvAn fzigaRAn prati // RKS_25.106 //
kzaRamekaM pratIkzaDvaM yAvad vahati kalpagA /
ityuktvA sa nfpaSrezWaH tatastuzwAva kalpagAm // RKS_25.107 //
namaste 'stu sureSAni namaste SaNkarAtmaje /
iqA ca piNgalA cEva umA gaNgA sarasvatI // RKS_25.108 //
gAyatrI vedamAtA ca sAvitrI ca sarasvatI /
brAhmI ca vEzRavI gOrI lokamAtA yaSasvinI // RKS_25.109 //
samuddizwAni tIrTAni pfTivyAM yAni kAni ca /
tvayA 'vftAni sarvARi jagac ca sacarAcaram // RKS_25.110 //
na tat paSyAmi tvadvArA 'vftaM yanna pradfSyate /
tvattoyasnAnamAtreRa tfptA yAnti parAM gatim // RKS_25.111 //
SrutvA stotram idaM devI rAjYaS cAmitatejasaH /
makarAsanamArUQA pratyakzA saptakalpagA // RKS_25.112 //
prAha brUhi varaM rAjan yat te manasi vartate /

rAjovAca:
pUrvAn sapta parAn sapta pravAhAn akzayAn kuru // RKS_25.113 //
varam etam ahaM manye saptakalpAntavAsini /

narmadovAca:
datto varo mayA hyeza satyaM tava narADipa // RKS_25.114 //
evamuktvA saric CrezWA jalOGena pariplutA /
pravAhEr vistftEs tatra vahantI sA vyavasTitA // RKS_25.115 //
taM dfzwvA tAdfSaM karma sAlaNkAyanaBUpateH /
tuzwuvur munayaH sarve satyaDarmaparAyaRAH // RKS_25.116 //
snAnAvagAhanaM pAnaM cakrus te pitftarpaRam /
tato nirvatito yajYo viprEH sarvasvadakziREH // RKS_25.117 //
yo yatkAmayate kAmaM tattasmE pratipAditam /
vastrAlaNkAradAnES ca divyayAnEH suSoBanEH // RKS_25.118 //
ftvijaH pUjitAH sarve sAlaNkAyanaBUBftA /
yugapat pUjitAH sarve brahmavizRumaheSvarAH // RKS_25.119 //
tataH SivAlayaM gatvA liNgaM tridaSapUjitam /
nAmnA mAheSvarAKyAtaM sarvakAmaPalapradam // RKS_25.120 //
umayA sahitaM SamBuM BuktimuktipradAyakam /
oM maheSvarAya devAya SamBavAya namo namaH // RKS_25.121 //
ityAdinA tu mantreRa samaByarcya viDAnataH /
kftAYjalipuwo BUtvA sTitas tatrEva pArTivaH // RKS_25.122 //
tato vinirgatA devI padamUlena SUlinaH /
pravAho narmadA Bede nArmadaH surapUjitaH // RKS_25.123 //
ISvarAdyAs taTA devAH sarve tuzwAs tu BArata /
varaM yAcasva BUpAla yaTezwaM manasepsitam // RKS_25.124 //
uvAca vacanaM devAn rAjA paramaDArmikaH /
yadi me varadA yUyaM kAmadAS ca prasAdataH // RKS_25.125 //
idaM sTAnaM tu na tyAjyam ISvarAd yEH surEr api /
yAntu rAzwre prajAvfdDim anAvfzwyA prapIqitAH // RKS_25.126 //
idaM varam ahaM manye pApA yAntu trivizwapam /
agniS cAhavanIyo 'tra svayaM tizWati sarvadA // RKS_25.127 //

devA UcuH:
yat tvayA BAzitaM rAjaMs tat sarvaM tu Baved iti /
evam uktvA yayuH sarve hy antarDAnaM ca KecarAH // RKS_25.128 //
punaH pravarDitaM rAzwraM kAmavarzI ca vAsavaH /
yajYaM nivartayitvA tu divyAmAtyEH samAvftaH // RKS_25.129 //
mahIpAlasahasrEs tu sAntaHpuraparicCadaH /
viveSa nagarIM ramyAm ayoDyAM devanirmitAm // RKS_25.130 //
etat te kaTitaM rAjann umAmAheSvaraM prati /
tiryag yonigatAH pApA mfgapakzisarIsfpAH // RKS_25.131 //
avaSaH svavaSo vA 'pi SivalokamavApnuyAt // RKS_25.132 //

iti SrIskandapurARe revAKaRqe paYcaviMSo 'DyAyaH ||


RKS aDyAya 26

mArkaRqeya uvAca:
aTAnyat kaTayizyAmi maRqapeSvaram uttamam /
snAtamAtro naras tatra na viSed yonisaNkawam // RKS_26.1 //
daSalakzARi tIrTAni tasmiMs tizWanti BArata /
maRqapeSvaratIrTasya kUrmavfdDivadarcanam // RKS_26.2 //
surAsuragaREr izwaM tasmiMs tIrTe narADipa /
anekaBAvikaM pApaM tatkzaRAd eva naSyati // RKS_26.3 //
tilodakapradAnena piRqapAtena BArata /
tfpyanti pitaraH sarve yAvat tizWati kalpagA // RKS_26.4 //
tatra yas tyajati prARAn avaSasvavaSo 'pi vA /
daSavarzasahasrARi rAjA vEdyADare pure // RKS_26.5 //
mAnasO brahmaRaH putrO bAdarAyaRa SAkawO /
agastyasyASramaM puRyaM maharzigaRasevitam // RKS_26.6 //
kandamUlaPalEH SAkEH SivaBaktiparAyaREH /
ekadA 'vasare prApte ajApAlo nfpAtmajaH // RKS_26.7 //
ayoDyADipatiH SrImAn cakratulyaparAkramaH /
azwottaraM SataM vyAGrAnajAH kftvA rarakza ca // RKS_26.8 //
sapAdalakzaM jIvanti prajAstasmin mahIpatO /
DanAQyA Danadasyeva praSaSAsa purIM taTA // RKS_26.9 //
sa kadAcit mahABAgaH sasEnyo mfgayAM gataH /
mahIpAlasahasreRa mudA paramayA yutaH // RKS_26.10 //
so 'paSyat parvatasyAgre merutulye mahIpatiH /
puzpArAmasahasrARi harmyARi viviDAni ca // RKS_26.11 //
tatrEva SatasAhasraM yatInAm UrDvaretasAm /
BaktyA 'Byarcya viDAnena deveSaM ca munIMs taTA // RKS_26.12 //
praRamyovAca maDuraM bAdarAyaRaSAkawO /
pitFRAM tAraRArTAya SrAdDakAlatvasidDaye // RKS_26.13 //
mahAnayaM BavadBiS ca prasAda kriyatAM mayi /
aByarcya tAn munIn sarvAn praRipatya sTitas tataH // RKS_26.14 //
tasya tadvacanaM SrutvA ajApAlasya BUBftaH /
fzIRAM tApasO vfdDO bAdarAyaRaSAkawO // RKS_26.15 //
UcatustO tu vacanam ajApAlaM narADipam /
na rAjagrAhakAH sarve munayaH SaMsitavratAH // RKS_26.16 //
rAjapratigraho Goro rOdraH pApo BayAvahaH /
narake yAtanAM GorAM kaH soQuM SaktimAn Bavet // RKS_26.17 //
svasti te 'stu nfpaSrezWa panTAnaH santu te SivAH /
evam uktvA tu cakrus te munayo vAkyasaMyamam // RKS_26.18 //
brahmaSApaBayAdBIto nfpastUzRIM baBUva ha /
gajAnAM daSasAhasraM GaRwABaraRaBUzitam // RKS_26.19 //
prAdAd viprAya saMkalpya maWaM hemamayaM SuBam /
kAlaYjaragiriM rAjA triScakAra pradakziRAm // RKS_26.20 //
namaskftvA maheSAnaM BaktiyuktaH suhfdvftaH /
jagAma svapuraM rAjA yaTA Sakro 'marAvatIm // RKS_26.21 //
gate tasmin mahIpAle fzayaH kAmamohitAH /
kecid gajasamArUQA nAnAratnasamanvitAH // RKS_26.22 //
kecid aSvasamArUQA vIjyamAnAS ca cAmarEH /
laBante viviDAn BogAMs te brahmarzitapoDanAH // RKS_26.23 //
devasvaBakzakAH sarve strIloBavaSavartinaH /
suKaM ca paramaM prAptA devadravyena rAjasAH // RKS_26.24 //
kAlAntare tataH prApte sarve mftyuvaSaM gatAH /
varjayitvA tu viprO dvO bAdarAyaRaSAkawO // RKS_26.25 //
SvayoniM samanuprAptAH sarve te munipuNgavAH /
ameDyaBakzakAH pApA devanirmAlyaBakzaRAt // RKS_26.26 //
tezAM samparkaBAvena SvavaktrO dvAv upasTitO /
SocantaH svAni karmARi vyAharantaH svakAM giram // RKS_26.27 //
papracCatuH SvayonIMs tO bAdarAyaRaSAkawO /
karmaRA kena yUyaM vE SvayoniM samupAgatAH // RKS_26.28 //

fzaya UcuH:
devadravye gurudravye dravye caRqISvarasya ca /
triviDaM pAtakaM dfzwaM dAnaBakzaRalaNGanAt // RKS_26.29 //
tasmAt samparkadozeRa sArameyatvam AgatAH /
baBramuH sarvatIrTAni divyaM varzaSataM taTA // RKS_26.30 //
nEmizAraRyam AsAdya yaTA yogaM vyavasTitAH /
tezAM tadvacanaM SrutvA bAdarAyaRaSAkawO // RKS_26.31 //
jagmatur brahmalokaM tO brahmaputrO yaSasvinO /
aBivAdya yaTAnyAyaM brahmARaM jagatAM patim // RKS_26.32 //
UcatuS ca svavfttAntaM pitaraM tattvadarSinam /
atyantO muniSArdUlO dfzwvA tO vikftAnanO // RKS_26.33 //
uvAca vacanaM SrImAn brahmAlokapitAmahaH /
devadravyApahAreRa duzkftaM svargagarhitam // RKS_26.34 //
surAsuragaREr yattu laNGituM nEva Sakyate /
kiM punar mAnuzEH kzudrEr devadravyopajIvikEH // RKS_26.35 //
tezAM tu niyataM Gore narake patanaM smftam /
nizkftirnarmadA tezAM vihitA lokapAvanI // RKS_26.36 //
snAtvA tu kalpagA toye 'ByarcayitvA vfzaDvajam /
mucyate sarvapApeByaH satyametat mayoditam // RKS_26.37 //
pitAmahavacaH SrutvA bAdarAyaRaSAkawO /
fziBiH saha tatrEva narmadAtIramASritO // RKS_26.38 //
sarinnAnyA 'sti loke 'sminpApasyAsya viSudDaye /
tatas te munayaH sarve smarantaH pUrvaduzkftam // RKS_26.39 //
zaRmAsA 'Byantare rAjan CivaDyAnaparAyaRAH /
nizkalmazAH baBUvus te tIrTasyAsya praBAvataH // RKS_26.40 //
balyAdyA munayaH sarve SatakratupurogamAH /
dadfSus te kratuvaraM SivenEva yaToditam // RKS_26.41 //
gfhItvA 'Ta munIn sarve brahmAdyAS ca surAsurAH /
supraBAs tAMs tu devatvaM maRqapeSvaradarSanAt // RKS_26.42 //
tena liNgaM tu viKyAtaM loke 'smin maRqapeSvaram /
svArocize 'ntare prApte tretAyAM tu nfpottama // RKS_26.43 //
kzatriyARAM sahasrARi tatra sidDAni BArata /
etat sarvaM samAKyAtaM samAsena mayA 'naGa // RKS_26.44 //
SravaRAt kIrtanAd rAjan hayameDaPalaM laBet // RKS_26.45 //

yuDizWira uvAca:
amareSvarapUrveRa paryaNkAt paScime taTA // RKS_26.46 //
tIrTasaMKyAM krameREva kaTayasva tapoDana // RKS_26.47 //

mArkaRqeya uvAca:
SfRu rAjan mahABAga pUrvaBAge vyavasTitam // RKS_26.48 //
SvetakiMSukanAmAnaM tIrTaM pApapraRASanam /
narAH suKena rUpeRa yatra snAtA divaM gatAH // RKS_26.49 //
SvetakiMSukanAmAsti liNgaM paramasidDidam /
tAwakeSvaradevaS ca tatra svargaPalapradaH // RKS_26.50 //
anyat tu varRanAmeti tIrTaM pApapraRASanam /
tryambakas tu mahAdevo yatraloke varapradaH // RKS_26.51 //
tasya tIrTasya mAhAtmyAd gaRqeSas tridivaM gataH /
gaRqakeSvaraliNgaM tu liNgaM SukleSvaraM taTA // RKS_26.52 //
narmadAdantivanikAsaNgamo lokaviSrutaH /
tatra liNgeSvaraM liNgaM sarvasidDipradAyakam // RKS_26.53 //
bAlakeSvaraliNgaM tu taTA 'nyat pUrRakeSvaram /
revAyA uttare kUle narmadApuramuttamam // RKS_26.54 //
tIrTaM kapiSilA nAma sarvAnarTavidUzaRam /
liNgaM sidDeSvaraM nAma taTA 'nyannAqakeSvaram // RKS_26.55 //
atrAntare nfpaSrezWa daSalakzARi nAmataH /
tIrTAni daSalakzARi kIrtitAni yaTAkramam // RKS_26.56 //
tato gacCen nfpaSrezWa vEdUryAt paScimAM diSam /
SaSaBInarmadAyogaM sarvapApapraRASanam // RKS_26.57 //
BuktidaM muktida cEva liNgaM vE SaSaBeSvaram /
trizu lokezu viKyAtaM gardaBIyonimokzaRam // RKS_26.58 //
maRqaleSvaranAmeha tIrTaM liNgaM narADipa /
yatra mARqalikAH sidDA ajApAlo manus taTA // RKS_26.59 //
tatra cezwvA tu manujaH samBaven na punarBave /
tilodakapradAnena piRqapAtena BArata // RKS_26.60 //
pitaras tasya tfpyanti yAvac candradivAkarO /
tatra pradIyate dAnaM tasya saMKyA na vidyate // RKS_26.61 //
kAntArakaM tato gacCet sarvatIrTavaraM SuBam /
tatra snAtA divaM yAnti ye mftA na punarBavAH // RKS_26.62 //
sapAdalakzamaDikaM tIrTAnAM maRqaleSvare /
kIrtite tava rAjendra yaTAdfzwaM yaTASrutam // RKS_26.63 //
tretAyAM raGuvaMSe tu kumArO rAmalakzaRO /
mETilyA saha rAjendra uttIrRo yatra kalpagAm // RKS_26.64 //
jagmatuH piturAjYAM vE kurvantO vizRurUpiRO /
snAtvA tIrTavare tatra BaktyA 'Byarcya maheSvaram // RKS_26.65 //
rAjatIrTaM tu tadgopyaM liNgaM vE lakzaReSvaram /
sIteSvaraM taTA liNgaM surAsuranamaskftam // RKS_26.66 //
tatra snAtvA 'rcayitvA tu SUlapARiM maheSvaram /
sarvapApavinirmukto gARapatyam avApnuyAt // RKS_26.67 //
tatogacCet nfpaSrezWa puRyatIrTaM SivAlayam /
mAhizmatIM purIM ramyAM tAM dfzwvA na cyutaH kvacit // RKS_26.68 //
yatra kAlAgnirudro 'sti prajvalann iva hetuBiH /
trayastriMSat tu tizWantu liNgAnAM kowayas taTA // RKS_26.69 //
tataH kowISvaraM liNgaM kowitIrTe narADipa /
yajYakowiPalaM tatra tasya liNgasya pUjanAt // RKS_26.70 //
tatra dattasya dAnasya kowisaMKyA tu vidyate /
daSASvameDatIrTaM tu BuktimuktiPalapradam // RKS_26.71 //
tilodakapradAnena pitFRAM gatiruttamA /
snAtamAtro naras tatra sUryateja samapraBaH // RKS_26.72 //
purARi paYcasAmAnyAc CamBunA kIrtitAni vE /
praBAsaS ca kurukzetraM taTA mAyApurI SuBA // RKS_26.73 //
avantI ca mahAkAlaM taTA mAheSvaraM puram /
etezu ca samagrezu vidDi liNgAnyanukramAt // RKS_26.74 //
atra dattaM hutaM vezwam akzayAd api cAkzayam /
avaSaH svavaSo vA 'pi prARatyAgaM karoti ya // RKS_26.75 //
sa yAti paramaM sTAnaM yatra devo maheSvaraH /
kIrtayet prAtarutTAya puRyAny etAni yo naraH // RKS_26.76 //
na sa pApena lipyeta yamalokaM na paSyati /
tIrTaM pipIlikA nAma gatA yatra pipIlikAH // RKS_26.77 //
SivalokaM mahABAga sarvalokottamottamam /
banDyArevAsamAyogaM surAsuranamaskftam // RKS_26.78 //
saNgame yatra rAjendra liNgaM vE munakeSvaram /
yoginas tat tu paSyanti na tat paSyanti mAnuzAH // RKS_26.79 //
viKyAtaM tat tu nagaraM narmadAdakziRe tate /
ayuta yatra liNgAnAM tIrTAnAM ca narADipa // RKS_26.80 //
liNgaM caRqISvaraM nAma taTEvoqugaReSvaram /
vakeSvaraM tatra vidDi vakA yatra divaM gatAH // RKS_26.81 //
tIrTaM gaNgAvahaM nAma liNgaM vE sarvasidDidam /
aNgAreSam iti jYeyaM vimalaM tatra BArata // RKS_26.82 //
somatIrTamiti jYeyaM SuklatIrTam ataH param /
tIrTAnAM nirasaM nAma DruvatIrTaM narADipa // RKS_26.83 //
anekAni sahasrARi tIrTAnAM cEva BArata /
tIrTaM pipIlikA nAma BuktimuktipradAyakam // RKS_26.84 //
kroSamAtraM tu vijYeyaM pUrvapaScimatas taTA /
tIrTAnAm ayutaM sArdDaM fzidevanizevitam // RKS_26.85 //
tatra dattaM hutaM cEva tasya saMKyA na vidyate /
tatra yaH santyajet prARAnavaSaH svavaSo 'pi vA // RKS_26.86 //
sarvapApavinirmukta umAmAheSvare pure /
modate sarvakAmEs tu yAvad indrAS caturdaSa // RKS_26.87 //
yasmAd eva SivaM tasmAdarcayec CAntamAnasaH /
mEtraH kAruRiko nityaM prApnoti paramaM padam // RKS_26.88 //
kzaRamAtreRa yatpuRyaM tataH kuryAn narADipa /
na tad varzaSatenA 'pi na tu yajYaSatEr api // RKS_26.89 //
SakyaM sADayituM rAjaMs taTA tIrTaSatEr api /
sarvaprARizu kAruRyaM dInAnATezu BAvayan // RKS_26.90 //
mEtrI ca muditA rAjan puRyaSIlezu sarvadA /
puRyavatsuKamApekzyaM sarvaprARizu yatnataH // RKS_26.91 //
akzetre tu kftaM puRyaM samaM Bavati BArata /
narmadAsaNgamo yatra tatra saMKyA na vidyate // RKS_26.92 //
anyadeSe kftaM pApaM puRyakzetre vinaSyati /
puRyakzetre kftaM pApaM vajralepo Bavizyati // RKS_26.93 //
uttIrRo narmadAM yatra kArttikeyo mahAbalaH /
liNgaM tatra ca vijYeyaM sidDidaM kArttikeSvaram // RKS_26.94 //
candreSvaraM taTA liNgaM liNgaM cEva SiKISvaram /
SaktISvaraM taTA cAnyat sarvapApapraRASanam // RKS_26.95 //
tezAY cEva liNgAnAm arcanaM BaktiBAvataH /
brahmahatyAdikAt pApAn mucyate nAtra saMSayaH // RKS_26.96 //
SivalokamavApnoti pitFRAM svargatis taTA // RKS_26.97 //

yuDizWira uvAca:
BagavAn Crotum icCAmi mAhizmatyAs tu paScime // RKS_26.98 //
sanniDO ca tileSasya sarvapApapraRASanam /
rAsaBInarmadABedaM surAsuranamaskftam // RKS_26.99 //

mArkaRqeya uvAca:
SfRu rAjan mahABAga itihAsaM purAtanam /
narmadAgardaBIBedaM tiryagyonivimokzaRam // RKS_26.100 //
yasmiMs tIrTe mahArAja satejAharikeSayoH /
apArAdrAsaBatvAc ca muktiH kalmazanASane // RKS_26.101 //
havirDAnas tu rAjarzirAsIt kalpo yuDizWira /
Atreyasya sutaS cAsId brahmarzirbrahmavittamaH // RKS_26.102 //
pAvakasya sutAyA tu pARigrahaRaDarmataH /
havirDAnAya sA dattA sutejA nAma nAmataH // RKS_26.103 //
kuSavalkaparIDAnA kandamUlaPalASinI /
rUpayOvanasampannA pArvatIva manoharA // RKS_26.104 //
havirDAnas tu rAjarzirftuM budDvA gatas tu tAm /
Agato 'sO yuvA tatra sarvaSAstraviSAradaH // RKS_26.105 //
maharziM tvAgataM jYAtvA sutejA kAmituM gatA /
sahasA 'laMkftAM tAM tu karaM jagrAha sa dvijaH // RKS_26.106 //
tena sA DarzitA tatra yaTezwaM kAmapIqitA /
agnihotrasya SAlAyAM dAmpatyaM kAmasaMyutam // RKS_26.107 //
dadfSe sa mahAtmA vE DarmADarmaviSAradaH /
AsId vizaRRavadano dfzwvA tAM pAvakAtmajAm // RKS_26.108 //
avaDyo brAhmaRo duzwaH pApAtmA pApakarmakft /
iyaM ca patnI duzwA me na vaDyA strIsvaBAvataH // RKS_26.109 //
tamuvAca vicAryEvaM brAhmaRaM dArakarzakam /
mAtaraM gurupatnIM ca svasAraM duhitaraM taTA // RKS_26.110 //
gatvA tu praviSed agniM tataH SudDyeta mAnavaH /
gardaBas tvaM Baved vipra gardaBI ca taTA viDiH // RKS_26.111 //
divyaM varzasahasraM tu ameDyaM BakzayizyaTaH /
sutejAharikeSO tu havirDAnaH SaSApa tO // RKS_26.112 //
pIqitO karmaRA tena gatO dvO badrikASramam /
himasTAnaM ca kedAraM BEravaM nEmizaM taTA // RKS_26.113 //
sUryAkzaM ca gayAtIrTaM gaNgAsAgarasaNgamam /
vArARasIM prayAgaM ca oGatIrTaM ca puzkaram // RKS_26.114 //
yogISvaraM rudrakowiM mahendraM brahmasamBavam /
praBAsaM ca kurukzetraM tIrTaM sOmyeSvaraM taTA // RKS_26.115 //
anekAni ca tIrTAni pfTivyAM yAni kAni ca /
sArdDaM tayA tapasvinyA havirDAnasya SApataH // RKS_26.116 //
anekaduHKasampanno harikeSo Braman mahIm /
Karayoniniyuktas tu paradArABikarzakaH // RKS_26.117 //
kAlena BUyasA tatra harikeSas tayA saha /
tenEva KararUpeRa agastyaM ca mahAmunim // RKS_26.118 //
namaskftya muniM tatra sAzwANgaM praRipatya ca /
gurutalpagapApasya paradArABigaminaH // RKS_26.119 //
prAyaScittaM viDAnena dIyatAm me dvijottama /
mocaya tvamimAM yoniM brahmalokapadasTitaH // RKS_26.120 //
havirDAnAntikaM yAhi tato 'gastya uvAca tam /
tasya tadvacanaM SrutvA munInAmUrDvaretasAm /
harikeSo 'bravId vAkyaM sutejA saha saNgataH // RKS_26.121 //
anugraham imaM manye brAhmaRAnAM na saMSayaH /
tato gatO tu taM rAjan havirDAnasya cASramam // RKS_26.122 //
namaskftya muniSrezWaM harikeSo 'bravId vacaH /
gurutalpagapApo 'haM kzamasva mayi putrake // RKS_26.123 //
SApAntaM ca varaM manye dAtum arhasi suvrata /
tasya tad vacanaM SrutvA harikeSasya durmateH // RKS_26.124 //
uvAca vacanaM vipras taM vE gardaBarUpiRam /
svakarmaRA tanuM tvaM hi gArdaBIM prAptavAnasi // RKS_26.125 //
janmAntarakftES cEva karmaBiH karmakAriBiH /
SuBaM vApy aSuBaM vApi prApyate nAtra saMSayaH // RKS_26.126 //
karmaRAM ca vipAko 'yamapi devEH savAsavEH /
jYAtuM na Sakyate vipra gAhanA karmaRAM gatiH // RKS_26.127 //
dozo na vidyate cEva tad brAhmaRa kaTaMcana /
kiMtu janmAntare yena karmaRA tatkftaM tava // RKS_26.128 //
tasmAdviSa hutASaM tvamanayA mekalAtawe /
SaNkarAd varamAsAdya tAvat prApsyasi sadgatim // RKS_26.129 //
evamukto yayO rAjan harikeSas tayA saha /
harikeSaH sutejA ca narmadAtIrasanniDO // RKS_26.130 //
dArURi ca samAhftya pravizwO ca hutASanam /
tatkzaRAd divyadehO tu snAtvA spfzwvA hyuBAv api // RKS_26.131 //
kAmikaM yAnamArUQO sarvAlaNkAraBUzitO /
asya tIrTasya mAhAtmyAd yaTA lakzmIjanArdanO // RKS_26.132 //
BuYjantO viviDAn BogAn gatO mAheSvaraM purum /
tenA 'sO saNgamaH puRyastiryagyonivimokzaRaH // RKS_26.133 //
harikeSeSvaraM liNgaM sutejAnirmitaM taTA /
havirDAneSvaraM nAma caturTo 'gastyanirmitam // RKS_26.134 //
catvAri puRyaliNgAni kAmamokzapradAni tu /
tilodakapradAnena tasmiMs tIrTe narADipa // RKS_26.135 //
mAtfkaM pEtfkaM cEva narakAd udDaret pitFn /
tatra snAtA divaM yAnti ye mftA na punarBavAH // RKS_26.136 //
etat te kaTitaM rAjann AKyAnaM ca purAtanam // RKS_26.137 //
iti SrIskandapurARe revAKaRqe gardaBItIrTavarRano nAma zaqviMSo 'DyAyaH ||


RKS aDyAya 27

mArkaRqeya uvAca:
gOrIKaRqaM tato gacCet sarvadevanamaskftam /
tatra snAnena laBate sarvatIrTaPalaM naraH // RKS_27.1 //
tilodakapradAnena pitFRAM tfptirakzayA /
jAyate ca nfpaSrezWa nAtra kAryA vicAraRA // RKS_27.2 //
gOrIKaRqeSvaraM nAma liNgaM pApaharaM param /
tatrajYeyaM maRimayaM jalamaDye vyavasTitam // RKS_27.3 //
na tat paSyanti manujAH sarvEr devEs tu pUjitam /

yuDizWira uvAca:
gOrIKaRqeSvaraM nAma tasmiMs tIrTe kaTaM mune // RKS_27.4 //
kaTyatAM ca yaTA nyAyaM viditaM yat tu sAmpratam /

mArkaRqeya uvAca:
purAdevagaREH sarvEH kumAraH SaNkarAtmaja // RKS_27.5 //
sEnApatye niyuktaS ca tArakasya vaDaM prati /
kAmitAs tena tatrEva sarvAs tAH surayozitaH // RKS_27.6 //
upAlabDAs tataH sarvA umAmAheSvare pure /
upAlabDaM tu taM SrutvA vizaRRA cEva pArvatI // RKS_27.7 //
kAmitaM yatra yatrEva tatra tatreSvareSvarI // RKS_27.8 //
dfzwvA 'Ta lajjitaH so 'pi pakziRA 'sO samAyayO /
devEH parivftaH SrImAn mayUrasTo mahAbalaH // RKS_27.9 //
pfzWato 'nugatA mAtA rudatIva sureSvarI /
uttIrRA kalpagAM devI pUjayitvA maheSvaram // RKS_27.10 //
gOrIKaRqaM tu viKyAtaM trizu lokezu tena tat /
liNgaM pratizWitaM tatra kumAreSvarasaMjYitam // RKS_27.11 //
mayUreSvaraliNgaM tu BuktimuktiPalapradam /
yasya devasya mAhAtmyAt mayUrAs tridivaNgatAH // RKS_27.12 //
arcanAt tasya devasya tiryagyonirna jAyate /
tato gacCet mahArAja karamardAsamAgamam // RKS_27.13 //
tatra snAto mahArAja sa Bave na punar Bavet /
karamardeSvaraM liNgaM pUjayet tatra BArata // RKS_27.14 //
pitFRAM tarpaRAt tatra svargaM prApnoti mAnavaH /

yuDizWira uvAca:
kaTayasva mahABAga karamardAsamudBavam // RKS_27.15 //
BAvizyaBUtatattvajYas trikAlajYas trivedavit /

mArkaRqeya uvAca:
kaTayAmi yaTAdfzwaM SfRu cEkamanA nfpa // RKS_27.16 //
mEtreyasyASramaM puRyaM fziBis tu nizevitam /
munInAM tu sahasrARi kandAmUlaPalASinAm // RKS_27.17 //
nivasanti yadA tatra tapaH kartuM nirantaram /
kasmiMScid anyakAle tu tasmin munivarASrame // RKS_27.18 //
rAjA kuSaDvajo nAma ekacCatrADipo nfpa /
Agamat kalAtIraM rAhusUryasamAgame // RKS_27.19 //
avatIrRAn munInsarvAn yaTArhaM praRipatya ca /
pitFRAM SrAdDakAlo 'dya prasAdaH kriyatAM mayi // RKS_27.20 //

fzaya UcuH:
gavAM daSAyutAnyekaprasUtAnAM payomucAm /
savatsAnAM suvarRAnAM GaRwABaraRaSoBinAm // RKS_27.21 //
yadi Saknozi dAtuM tvaM homArTe pitfdevayoH /
tatra pravartatAM SrAdDaM satyam etat tavoditam // RKS_27.22 //
tezAM tadvacanaM SrutvA munInAmUrDvaretasAm /
kuSaDvajo 'bravId vAkyaM brAhmaRAMs tAn yaTArTataH // RKS_27.23 //
anugrahamimaM manye yaToktaM brahmacAriBiH /
dadAmyahaM na sandeha ihEva munipuNgavAH // RKS_27.24 //
BojayitvA tataH SrAdDe brAhmaRAMs tAn nfpottamaH /
sakuSaM jalam AdAya teByo dattA tu gAs tadA // RKS_27.25 //
dattvA dAna mudAyuktaH sa jagAma svakaM puram /
sTitAs tu brAhmaRAs tatra homakAryArTasidDaye // RKS_27.26 //
ekasmin vAsare prAptA rAkzasA GorarUpiRaH /
buBukzitA mahAdaMzwrA vikftAsyA BayAnakAH // RKS_27.27 //
brAhmaRAnAM tadA gA vE BakzituM samupAgatAn /
dfzwvA tAn vikftAkArAMs tIvranAdaparAyaRAn // RKS_27.28 //
praRazwAs tu tataH sTAnAn narmadAjalam AviSan /
tatkzaRAd divyalokasTAH sarvAs tAH kAmaDenavaH // RKS_27.29 //
tatas te kzuDitAs sarve brAhmaRAn BakzituM gatAH /
hariM smaranti te sarve brAhmaRAH SaMsitavratAH // RKS_27.30 //
revAjalaM pravizwA vE rAkzasEH paripIqitAH /
vizRoH prasvedajas tatra pravAho narmadAM gataH // RKS_27.31 //
gopadaM dfSyate tatra sarvAmaranamaskftam /
karamardeSvaraM liNgaM vizRucakrAd viniHsftam // RKS_27.32 //
pratizWitaM ca tatrEva vizRunA praBavizRunA /
gAvaS ca brAhmaRAS cEva satyam etad bravImi te // RKS_27.33 //
brahmalokaM gatAH sarve tIrTasyAsya praBAvataH /
karamardeSvaraM tIrTaM sarvapApapraRASanam /
kIrtitaM karmaRA tena mahyAm amitatejasA // RKS_27.34 //
tatra snAtA divaM yAnti ye mftA na punarBavAH /
SravaRAt kIrtanAd asya gosahasraPalaM laBet // RKS_27.35 //

iti SrIskandapurARe revAKaRqe karamardeSvarIkIrtanaM nAma saptaviMSo 'DyAyaH ||


RKS aDyAya 28

yuDizWira uvAca:
mAnDAtA rAjaSArdUlas trizu lokezu viSrutaH /
etad icCAmy ahaM SrotuM caritaM tasya DImataH // RKS_28.1 //

mArkaRqeya uvAca:
SfRu rAjan mahABAga yan mAM tvaM paripfcCasi /
ikzvAkuvaMSasamBUto yuvanASvo mahIpatiH // RKS_28.2 //
so 'yajat pfTivIpAlaH kratuBir BUridakziREH /
anapatyas tu rAjarziH sa mahAtmA dfQavrataH // RKS_28.3 //
mantrizvADAya tadrAjyaM vananizWo mahIpatiH /
SAstradfzwena viDinA saMyamyAtmAnam AtmanA // RKS_28.4 //
PalamUlAnuBakzaS ca sa cacAra mahattapaH /
SuzkakaRWaH pipAsArtaH pAnIyArTe BfSaH nfpaH // RKS_28.5 //
sampraviSyASramasyAntaH pAnIyaM so 'ByayAcata /
tasya SuzkeRa kaRWena kroSatas tu tadA BfSam // RKS_28.6 //
nA 'SrOzId vacanaM tatra cAtakasyEva vAsavaH /
BagavAMs tu tadA kaScid fzis tasya mahIpateH // RKS_28.7 //
putrIyamagrataH kftvA mantrEScApy aBimantritam /
rAtrO ca kalaSaM tatra jalapUrRaM pipAsitaH // RKS_28.8 //
aByadravat sa vegena pItvApas tatra cAsvapat /
sa pItvA SItalaM toyaM pipAsArto mahIpatiH // RKS_28.9 //
agnir nivartitas tasya suKI cEvA 'Bavat tadA /
tatas te 'cApyabuDyanta munayaH SaMsitavratAH // RKS_28.10 //
kasyedaM karma kupitAH papracCus taM nfpaM tadA /
yuvanASvo mametyevaM satyaM samaBipadyate // RKS_28.11 //
yuvanASvam idaM prAha BagavAn BArgavas tadA /
sutArTaM sTApitaM hy etat tapasA cEva samBftam // RKS_28.12 //
mayA karma kftaM cEtat tapa AsTAya dAruRam /
putrArTaM tava rAjendra yena te balavAn Bavet // RKS_28.13 //
mahAbalo mahAvIryas tapobalasamanvitaH /
sutaH Sakrasamo 'tyarTaM sarvaDarmaparAyaRaH // RKS_28.14 //
viDinA mantrayuktena mayEtad upapAditam /
aBakzaRaM tvayA rAjan yuktaM na kftam atra vE // RKS_28.15 //
nUnaM dEvakftaM tvadya yat tat tvaM kftavAn asi /
pipAsunA ca yatpItaM viDimantrapuraskftam // RKS_28.16 //
jalaM tvayA mahArAja tena tvaM vIryavAn asi /
anvahaM karma kftvA 'pi mahAntaM suKamApsyasi // RKS_28.17 //
viDAsyAmo vayaM cAtra putrezwiM paramAM tadA /
vIryeRa SakratulyaM tvaM putraM vE janayizyasi // RKS_28.18 //
tato varzaSate pUrRe tasya rAjYo mahAtmanaH /
vAmapArSvaM vinirBidya sutaH sUrya ivAparaH // RKS_28.19 //
niScakrAma mahAtejA na ca taM mftyur AviSat /
yuvanASvasya nfpates tadadButam ivABavat // RKS_28.20 //
taM drazwuM samupAgataH SakraM pfcCanti taM devAH /
sutaH kiM DAsyatItyayam .... .... // RKS_28.21 //
eza mAM DAsyatItyevaM SakraH provAca tAn surAn /
pradeSinIM ca tasyAsye tataH SakraH samAdaDO // RKS_28.22 //
sa tAM bAlas tato hfzwaH papO tasya pradeSinIm /
mAnDAteti ca nAmAsya SakraScakre yaTArTavat // RKS_28.23 //
avApya sa SiSus tatra SakradattAM pradeSinIm /
avarDat mahIpAlaH kiMtu zoqaSikAH samAH // RKS_28.24 //
AyurvedAdiSAstrARi divyaSAstrARi sarvaSaH /
upatasTur mahArAjaM DyAnamAtreRa taM tadA // RKS_28.25 //
DanurAjagavaM nAma SarASSfNgodBavAS ca ye /
aBedyaM kavacaM cEva sadyastam upatasTire // RKS_28.26 //
so 'Bizikto maGavatA devEH sArdDaM ca BArata /
DarmeRa cAkramal lokAn sarvAn vizRur iva kramEH // RKS_28.27 //
tasyA 'pratihataM cakraM pracacAra mahAtmanaH /
SatAni cEva rAjAnaH svayamevopatasTire // RKS_28.28 //
tasyEvam aBavat pUrvaM vasuDA vasuDApate /
tenezwaM viviDEr yajYEr bahuBiS cAptadakziREH // RKS_28.29 //
hfzwamanA mahAtejAH svaDarmaM prApya puzkalam /
SakrasyArDAsanaM DImAn labDavAn amitadyutiH // RKS_28.30 //
ApAlitA ca pfTivI tena DarmeRa DImatA /
nirjitA SAsanAd eva saratnAkarapattanA // RKS_28.31 //
tatkftAnAM mahArAja kratUnAM dakziRAvatAm /
caturantA mahI vyAptA nAsIt kiMcid anAvftam // RKS_28.32 //
daSalakzasahasrARi rAjyaM tasya mahAtmanaH /
tena dvAdaSavArzikyAm anAvfzwyAM mahAtmanA // RKS_28.33 //
vfzwiM ca sasyavfdDyarTaM mizatA vajrapARinA /
tena somakulotpanno ganDarvADipatirmahAn // RKS_28.34 //
gatvA samAnayan meGaM pramaTyABihitaH SarEH /
prajAS caturviDAs tena DftAs tatra mahAtmanA // RKS_28.35 //
tenAptAs tapasA lokAH sTApitAH svena tejasA /
tasyEva devavasatisTAnam AdityatejasaH // RKS_28.36 //
yasya puRyatame deSe dfSyate 'marakaRwakaH /
izwvA tatra kratuSatam oNkArasyEva cAgrataH // RKS_28.37 //
rAjYA ca parvate tasmin stotram etad udAhftam /
namaste kAlameGAya kAlAtmaka namo 'stu te // RKS_28.38 //
kAlADipaM namaste 'stu kAlarUpaH pravartase /
kAlAtmA kAlarUpeRa viSvAtmA viSvarUpaDfk // RKS_28.39 //
viSveSvara namaste 'stu kAlatyAge pravartakaH /
BavAya BavanASAya BavodBava namo 'stu te // RKS_28.40 //
oM namo mahAdevAya SamBavAya BavAya ca /
ajapAya ajAtAya ajAyatanamIQuze // RKS_28.41 //
praBavAya SivatarAya akzamAya namo namaH /
tryambakAya trimUrtAya trilokeSAya te namaH // RKS_28.42 //
akAlAya ajarAya amarAya namo namaH /
oMkAramAdidevaM ca ye vE DyAyanti nityaSaH // RKS_28.43 //
na tezAM punarAvfttir Gore saMsArasAgare /
SrutvA stotram idaM devaH oMkAraH kAlarUpaDfk // RKS_28.44 //
pratyuvAca mahIpAlaM devadeva umApatiH /
varaM vfRIzva BadraM te stotreRAnena suvrata // RKS_28.45 //
tuzwo 'smIti na sandeho yaTezwaM tad dadAmyaham /

mAnDAtovAca:
yadi tuzwo 'si deveSa varaM dAtuM tvamicCasi // RKS_28.46 //
vEdUryo nAma SElendro mAnDAtAKyAnamarhati /
devasTAnam idaM deva tvat prasAdAd Bavizyati // RKS_28.47 //
atra dAnaM tapaH pUjA taTA prARavisarjanam /
ye kurvanti narAs tezAM Sivaloke nivAsitA // RKS_28.48 //
tasya tadvacanaM SrutvA mAnDAtuH parameSvaraH /
uvAca vacanaM devo mAnDAtAraM mahIpatim // RKS_28.49 //
sarvametat nfpaSrezWa matprasAdAd Bavizyati /
evam astv iti taM coktvA varaM labDvA mahIpati // RKS_28.50 //
jagAma svAM purIM SIGraM yaTA Sakro 'marAvatIm /
etat te sarvamAKyAtaM mAnDAtuS caritaM mahat // RKS_28.51 //
yo mamAgre mahIpAla dfzwo 'drir vE tvayAnaGa /
tadA praBfti mAnDAtA vEdUryo gIyate giriH // RKS_28.52 //
asya tIrTasya mAhAtmyAt mAnDAtfpramuKA nfpAH /
sarvakAmasamudyuktA loke krIqanti vEzRave // RKS_28.53 //
SravaRAt kIrtanAd vA 'pi hayameDaPalaM laBet // RKS_28.54 //

iti SrIskandapurARe revAKaRqe mAnDAturupAKyAne 'zwAviMSo 'DyAya


RKS aDyAya 29

mArkaRqeya uvAca:
kfte yuge 'Ta samprApte balir nAma mahAsuraH /
tasya putro mahAvIryaH sahasraBujaviSrutaH // RKS_29.1 //
divyaM varzasahasraM tu tena cArADito haraH /
tuzwena tena samproktaH prArTayasva varaM vara // RKS_29.2 //
yatkiMcid vE varaM proktaM tad dAsyAmi na saMSayaH /
bARAsuro vadaty evaM yadi tuzwo 'si me praBo // RKS_29.3 //
puraM Bavatu me divyamajeyaM sarvadEvatEH /
tvAm eva varjayitvA tu duzprApyaM sarvadEvatEH // RKS_29.4 //
mayi tizWati yat tizWet mayi gacCati gacCatu /
kAmikaM BavanaM deva pura Bavatu me tadA // RKS_29.5 //
ukto bARAsuras tena baliputro mahAyaSAH /
vizRunABihitaS cAsO kiM tvayA prArTito haraH // RKS_29.6 //

bARa uvAca:
mahyaM dattaM maheSena puram puravarottamam /
ajeyaM sarvadevAnAm asurARAM ca durlaBam // RKS_29.7 //
yadi dattaM maheSena puraM tuByaM yaTepsitam /
mayA 'pi te pradattaM ca dvitIyaM tAdfSaM puram // RKS_29.8 //
vizRunA 'pi puraM dattaM dvitIyaM ca manoramam /
ekIBUtO tu tO devAyUcatus tO baleH sutam // RKS_29.9 //
gacCa bARAsura kzipraM yatrAste kamalAsanaH /
gatas tatra baleH putro yatrAtizWat pitAmahaH // RKS_29.10 //
parizvajya svahastena pfzwaS cEva svayamBuvA /
bahuvarzasahasraM tu tapo GoraM tvayA kftam // RKS_29.11 //
varas tu kastvayA prAptas tapasArADya SaNkaram /
brahmaRo vacanaM SrutvA pratyuvAca mahAsuraH // RKS_29.12 //
mayA tu prArTito rudro dattas tena prasAdataH /
kAmarUpaM puraM prAptaM manoramyaM manoramam // RKS_29.13 //
tAdfSaM tu puraM dattaM dvitIyaM vizRunA punaH /
bARAsuravacaH SrutvA pratyuvAca mahAsuram // RKS_29.14 //
tvayA tu prArTito rudro dattaM tena mahAtmanA /
mayA 'pi te puraM dattaM tenAsO tripuraH smftaH /
evaM prAptavaro rAjan mahAbalaparAkramaH // RKS_29.15 //
sahasraBujavistIrRas tvavaDyaH sarvadEvatEH /
purARi dAnavAnAM tu amarARAM tu yAni ca // RKS_29.16 //
yakzavidyADarARAM tu ganDarvARAM ca rakzasAm /
BagnAni tAni sarvARi sTaRqilAni hftAni ca // RKS_29.17 //
BagnAmarAvatI tena purA Sakrasya BArata /
tripuraM hyaBavat sarvaM kElAsaH kevalaM pfTak // RKS_29.18 //
udvignamAnasA devA harapArSvam upAyayuH /
varo dattas tvayA tasmE brahmaRA vizRunApi ca // RKS_29.19 //
tena sArDaM tu saMgrAme Saktir nAstIti kasyacit /
yas tasya puratas tizWet tam asO BasmatAM nayet // RKS_29.20 //
evaM SrutvA Sivo vAkyaM paraM kOtUhalaM tataH /
saMprezitAs tadA devA brahmavizRupurogamAH // RKS_29.21 //
sametya gamyatAM devAs triMSatkowyo mahAbalAH /
vinASayata yatnena tripuraM purasaMsTitam // RKS_29.22 //
tato gatAH surAH sarve badDavErAH sahasraSaH /
vARAsurapuraM yatra sutIkzRaniSitAyuDAH // RKS_29.23 //
suyudDabalasampannAH sarve te balaSAlinaH /
mArgaM puraM ca deSaM ca CAdayanto GanA iva // RKS_29.24 //
saMkziptenEva kAlena manasA cintitena ca /
sarve te tripuraM prAptA DanuH kziptAH SarA iva // RKS_29.25 //
drazwuM daSa diSas tena prezitA ye ca kiNkarAH /
Ucur bARAsuraM te tu niScintas tvaM kaTaM praBo // RKS_29.26 //
uktaM bARAsureRA 'pi varo 'dya saPalo mama /
samIhitaPalaM prAptaM kuto gacCanti te surAH // RKS_29.27 //
tena te kzaRamAtreRa sarve devA jitAs tadA /
hftAni ca tato 'strARi pAtra BojanaM yaTA // RKS_29.28 //
indrasyApi hftaM vajraM cakraM vE keSavasya tu /
jalaM pitAmahasyApi pASaM ca varuRasya ca // RKS_29.29 //
kubaresya gadAM cEva marutaScANkuSaM taTA /
yamasyApahfto daRqaH Saktir vESvAnarasya ca // RKS_29.30 //
kAmarUpaM puraM tasya haradattaM prasAdataH /
na Sakyate surEH sarvEr brahmavizRupurogamEH // RKS_29.31 //
bADituM dEtyarAjasya samantAn militEr api /
surA bARAsureREva tato yudDe parAjitAH // RKS_29.32 //
BagnAstUtsAharahitA harapArSvam upAgatAH /
SivenoktAs tu te sarve tatra gatvA tu kiM kftam // RKS_29.33 //
saMgrAmaH kIdfSas tena BavadBiH saha nirmitaH /
tataH kiM kaTyate deva na SaktAs tasya karmaRi // RKS_29.34 //
na tena saha saMgrAme sammuKaM kenacit kftam /
devatAvacanaM SrutvA krudDaH provAca SaNkaraH // RKS_29.35 //
tripuraM ca mahAduzwAm imaM vyApAdayAmyaham /
aTavA cApam Akfzya hy asuraM pradahAmy aham // RKS_29.36 //
yena jIvan naro yas tu surARAM kiNkaro Bavet /
pativratA prasAdenA tripuraM ca surAsurEH // RKS_29.37 //
na SakyaM DarzituM tasmAn nAradaM prezayAmy aham /
nAradaH prezitas tatra kzoBaya tvaM pativratAH // RKS_29.38 //
evam uktas tu devarzir bARAsurapuraM yayO /
tvaritaM puramaDye tu yatra bARAsuro nfpaH // RKS_29.39 //
taM tu deva fziM dfzwvA hyasuro vAkyam abravIt /
namaskftya ca sAzwANgam arGapAdyEH prapUjya ca // RKS_29.40 //
kuto 'trAgamanaM te 'dya kiM vA kAryaM mahAmune /
tasya tadvacanaM SrutvA muniH provAca taM tadA // RKS_29.41 //
kuSalaM te baleH putrasAdaraM tu punaH punaH /
bARAsuro 'bravId vAkyaM kuSalaM tava darSanAt // RKS_29.42 //
devarzir upavizwas tu divyAsanasuSoBitaH /
rAjYI cAByarcayat tatra sa tasyE nAradas tadA // RKS_29.43 //
purARavedabAhyAni vfttAnyAdeSayan muniH /
nArIRAM calitaM cittaM kftvA devamunis tadA // RKS_29.44 //
Agato nAradaH SrImAn kElAsaM parvatottamam /
namaskftya mahAdevaM vfttAntaM saMnyavedayat // RKS_29.45 //
GAtaya tripuraM deva sapuraM surakaRwakam /
nirgatas tu haras tasmAt kElAsanilayAt praBuH // RKS_29.46 //
svakIyenEva mArgeRa yatra 'sO tripura 'suraH /
devI caRqeSvaro nandI mahAkAlo maheSvaraH // RKS_29.47 //
vfzo BfNgiriwiS cEva viGneSaH skanda eva ca /
puzpadanto mahAvIro GaRwAkarRo mahodaraH // RKS_29.48 //
gomuKo hastikarRaS ca sTUlajaNGo vfkodaraH /
gaRAH paYcadaSa tv ete haratulyaparAkramAH // RKS_29.49 //
asti sidDo mahAkzetraM SrISElo nAmaparvataH /
tatra sTitvA mahAdevo hantavyas tripuraH priye // RKS_29.50 //
sTAnaM mAheSvaraM cakre vyApI tatra pinAkaDfk /
ekapAdena brahmARqaM pAtAlaM cApareRa ca // RKS_29.51 //
himavantaM DanuH kftvA guRaM kftvA tu vAsukim /
SaraM vESvAnaraM kftvA tasyA 'graM kAlam eva tu // RKS_29.52 //
raTaM BUmaRqalaM kftvA vedAn kftvA hayAMs taTA /
raSmIMstakzakakarkowO brahmARaM sAraTiM svayam // RKS_29.53 //
cakrarakzaM vAsudevamaGoraM mantrasaptakam /
taTA pASupataM cEva mantrarAjaM taTEva ca // RKS_29.54 //
divyaM varzasahasraM tu sTAnaM kftvA sTito 'Bavat /
tizWato mama tatrEva kAlena mahatA priye // RKS_29.55 //
lakzyAlakzye tanU kftvA gaReSo viGnamAcarat /
vAmapAdanaKAgreRa calitaH sTAnakAd aham // RKS_29.56 //
tato mayA hato nA 'sO rakzituM tripuraM kaTam /
pravftto 'si gaRADISa jagadviDvaMsakArakam // RKS_29.57 //
iti tasya vacaH SrutvA viGneSo vAkyam abravIt /
ahaM na viGnaye tvAM cet kaTam anye 'rcayanti mAm // RKS_29.58 //
apUjite mayi viBo yaH kAryaM kartum icCati /
tasmE viGnaM pradAsyAmi surAsuragaRezvapi // RKS_29.59 //
evam astv iti taM prAha SaNkaraH tad anantaram /
vaDyaM cEva gato lakzyaM saMSaktas tripuraM prati // RKS_29.60 //
tApaso 'yaM durAcAro dEtyaH parapuraM jayaH /
vinASAyA 'sya duzwasya kaMcAhaM prezaye Saram // RKS_29.61 //
tripurasya vaDArTAya kzipraM pASupataM mahat /
astram anyad viDAsyAmIty uktvA devo haraH puram // RKS_29.62 //
aGorAstreRa tad dagDaM triKaRqaM jarjarIkftam /
pAtitaM tu jale tatra tato mAM SaraRaM gatAH // RKS_29.63 //
BavAni dAnavEH sArdDaM tezAM patnyaH sutekzaRAH /
Apatanti rudantyas tAH SataSo 'Ta sahasraSaH // RKS_29.64 //
sarvAsAM nirdayo vahRiH sa dadAha patIMs taTA /
SrISEle patitaM cEkam anyac cAmarakaRwake // RKS_29.65 //
gaNgAsAgarasamBede tftIyaM ca taTA priye /
putrapOtrakalatrARi maRihemapurARi ca // RKS_29.66 //
vinASaM yAnti tAn yatra liNgamekaM na naSyati /
liNgAnAM navakowInAM yadyekam api dahyate // RKS_29.67 //
prARatyAgaM karizyAmi hutASe 'smiMs tadA Druvam /
dagDaM tu tripuraM kftsnam aGorAstreRa dAruRam // RKS_29.68 //
pAtitaM narmadA maDye jvalatkAlAnalapraBam /
tad BittvA saptapAtAlaM rasAtalatalaM yayO // RKS_29.69 //
tena jAleSvaraM tIrTaM trizu lokezu viSrutam /
arcanAt tasya devasya mucyate brahmahatyayA // RKS_29.70 //
kalpakowisahasrARi vasec Civapure suKI /
tatra snAtvA divaM yAnti ye mftA na punarBavAH // RKS_29.71 //
tilodakapradAnena piRqapAtena BArata /
pitaras tasya tfpyanti Sivo yAvac ca kalpagA // RKS_29.72 //
sArdDakowiS ca liNgAnAM gaNgAsAgarasaNgame /
sArdDakowiS ca patitA liNgAnAM puravarDane // RKS_29.73 //
daSArDakowiH patitA SrISEle tripurAntike /
tisraH kowyArDakowI ca patitAmarakaRwake // RKS_29.74 //
etAni bARaliNgAni BuktimuktipradAni tu /
tripuraGnam aGorAstraM jvalatkAlAgnirudravat // RKS_29.75 //
kalpagAM varjayitvA tu kAnyA DArayituM kzamA /
etAdfSaM tu patitaM tadastraM kalpagAjale // RKS_29.76 //
jAleSvaraM tu kaTitaM tripuraGnam idaM tava /
etat tIrTaM na jAnanti lokASca sacarAcarAH // RKS_29.77 //
dahantaM tripuraM dfzwvA devA vismayamAgatAH /
brahmAdyA devatA yena saMgrAmezu parAjitAH // RKS_29.78 //
SareREkena tadvIryaM kftaM BasmEkapuYjavat /
bARAsuraH pure dagDe BItaH stotramidaM jagO // RKS_29.79 //
oM namo 'nAdideveSa viGneSvara maheSvara /
sarvajYAjYAnahfj jYAnapradAnEka namo 'stu te // RKS_29.80 //
anantaguRaratnAya pareSAya namo 'stu te /
parAtpara parAtIta utpattisTAnakAraka // RKS_29.81 //
sarvArTasADanopAya viSveSvara namo 'stu te /
niraYjana nirADAra svaBAva nirupadrava // RKS_29.82 //
prasannaparameSAna yogeSvara namo 'stu te /
asuraGna piSAcaGna BUtavetAlanASana // RKS_29.83 //
BUtanATa jagannATa sarvADAra namo 'stu te /
sfzwisaMhAra nirvARasaptapAtAlasaMSraya // RKS_29.84 //
SrIkaRWa nIlakaRWeSa mahAkaRWa namo 'stu te /
tryambakAya triSUlAya trilokAya ca te namaH // RKS_29.85 //
kapAline kapAlES ca badDANga SaSiSeKara /
umAkAntArDadehAya surAsuranamaskfta // RKS_29.86 //
yatra tvaM rUpasaMsTaM calamacalatanuM vyApakaM lakzyahInaM tejo 'Byantar marAlaM Ganam aGanam ajaM sPAwikaM sPAwikABam /
raktaM nIlaM ca pItaM sitam asitamanekAlparUpaM prayuktaM maDyAntAdivyapetaM sPuwatanur ahitaM liNgarUpaM namAmi // RKS_29.87 //
maDyAhne lakzyayogena hfdayakamale DAraRISe na haMse nAkASe vAyutattve 'nalaDaraRijale vidyate nEva Sakyam /
no nAde nEva vindO na karaRanilaye nAdimaDyAvasAne sTAnezvezu prabudDo na ca niyamayituM yaM sadAdyaM namAmi // RKS_29.88 //
jihvAcApalyaBAvena varRitaM me mahApraBo /
kzantavyaM tatsureSAna kastvAM varRayituM kzamaH // RKS_29.89 //

mArkaRqeya uvAca:
SrutvA stutiM ca bARasya tuzwo 'sO BagavAn haraH /
uvAca vacanaM SamBur asuraM prati BArata // RKS_29.90 //
sevAparADajo hy eza kzAntaste dEtyanAyaka /
varaM vfRIzva BadraM te yat te manasi vartate // RKS_29.91 //
Sivasya vacanaM SrutvA bARo dEtyapatis tadA /
praRamya cAbravId vAkyaM surAsuranamaskftam // RKS_29.92 //
yadi tuzwo 'si me deva varaM dAtuM tvamicCasi /
anenEva SarIreRa sAntaH puraparicCadaH // RKS_29.93 //
tava lokaM gamizyAmi yatra janma na vidyate /
atrotpattivipattiByAM nirviRRo 'surayonizu // RKS_29.94 //
triBir devEH puraM dattaM BinnaM tat puraM tvayA /
kaTaM tat patitaM BUmO gahanA karmaRAM gatiH // RKS_29.95 //
dAtAbaliH prArTayitA ca vizRurdAnaM mahI vAjimaKasya kAlaH /
AsIt PalaM banDanam eva tasya namo 'stu tasyE BavitavyatAyE // RKS_29.96 //
svargo durgaH surAH sEnyaM gajAScErAvatAdayaH /
SastraM vajram avApyAste yatra devo bfhaspatiH // RKS_29.97 //
nirjito meGanAdena daSAnanasutena ca /
sarvamAtmavaSaM nItaM dEvaM hi balavattaram // RKS_29.98 //
bARAsuravacaH SrutvA devadevo varapradaH /
mama BaktiprasAdena madantikam avApsyasi // RKS_29.99 //
tato bARAsuraH SrImAn devadevaprasAdataH /
divyayAnasamArUQaH surAsuranamaskftaH // RKS_29.100 //
prAyAc CivapuraM yatra devadevo maheSvaraH /
narmadA sA 'bravId vAkyaM SamBuM prati viSAmpate // RKS_29.101 //
bindumAtraM na me dagDam aGorAstreRa SaNkara /
dadAha tripuraM kftsnaM jvalatkAlAnalapraBam // RKS_29.102 //
SAntaM ca mama toyena rasAtalatalaM yayO /

ISvara uvAca:
puraM tu niKilaM dagDam aGorAstraM sudussaham // RKS_29.103 //
sUryakowisamapraKyaM maDyadeSe tavAmBasaH /
agamat sOmyarUpatvaM praBAvAt tava narmade // RKS_29.104 //
saritaH sAgarAH SElA gaNgAdyAS ca sahasraSaH /
gopyaM tatkzaRamAtreRa BasmapuYjo yaTA jalam // RKS_29.105 //
soQuM kA 'nyA saricCrezWA tvAM vinA Buvi kalpage /
evam uktvA yayO devaH surAsuranamaskftaH // RKS_29.106 //
etat te kaTitaM BUpa AKyAnaM Srutisammitam /
jAleSvarasya tIrTasya samAsena yuDizWira // RKS_29.107 //
sevyate tena kAryeRa narmadA saptakalpagA /
SravaRAt kIrtanAt tasya rudrasyAnucaro Bavet // RKS_29.108 //

iti SrIskandapurARe revAKaRqe 'mareSvaramAhAtye ekonatriMSo 'DyAyaH ||


RKS aDyAya 30

mArkaRqeya uvAca:
fzIRAmayutaM rAjan nEmizAraRyavAsinAm /
gargaS ca SOnako dakzaH sarvezAM DarmataH pitA // RKS_30.1 //
tezAM nivasatAM tatra AScaryam aBavat nfpa /
hiraRyA nAma nagarI dfzwA vA yadi vA SrutA // RKS_30.2 //
hiraRyavegA nAmnI tu nadIpuzpaPaladrumA /
Danadasya purI ramyA DanAQyA ca yaTA sTitA // RKS_30.3 //
sAptaBOmEr gfhEr ramyEr hemaprAkAratoraREH /
veRuvIRAninAdOGEr ganDarvEr nAditAyutEH // RKS_30.4 //
nAgarAH pUjitAH sarve 'trADizWitaDanAnvitAH /
agnihotrES ca vidvadBir brAhmaREr vedapAragEH // RKS_30.5 //
evaM viDA purI ramyA sarvotsavasamanvitA /
akAle mriyate yas tu sa rAjYA gfhyate punaH // RKS_30.6 //
mudA paramayA yukto vitteSo Danado yaTA /
prajApatiM saMpapracCa brahmaRo mAnasaM sutam // RKS_30.7 //
praRipatya namaskftya dakzaM taM munipuNgavam /
anekAni sahasrARi munInAM brahmavarcasAm // RKS_30.8 //
sOtrAmaRiH somasaMsTA kasmin deSe ca sidDyati /
Acakzva muniSArdUla yataH tvaM sarvaDarmavit // RKS_30.9 //
hiraRyabAhuM provAca dakzo vEvasvataM tadA /
tIrTaM hi puzkaraM nAma trizu lokezu viSrutam // RKS_30.10 //
tasminn izwaM hutaM rAjan sarvaM kowiguRaM Bavet /
brAhmaRAnAM prasAdena nA 'tra kAryA vicAraRA // RKS_30.11 //
tasya tad vacanaM SrutvA rAjA provAca taM munim /
nizpAdyatAM ca yajYo me Bagavan puzkare SuBe // RKS_30.12 //
mAnasaM brahmaRaH putraM sarvavedaviSAradam /
tvAmfte dIkzituM kasya Saktir asmin mahItale // RKS_30.13 //
evam astv iti taM prAha dakzo rAjarzisattamam /
tato jagAma rAjarziH puzkaraM sarvasamBftaH // RKS_30.14 //
gavAM ca daSalakzARi sArdDaM lakzaM tu vAjinAm /
dvipaYcASat sahasrARi gajendrARAM raTAyutam // RKS_30.15 //
maRimARikyaratnAni vastrARy ABaraRAni ca /
tezAM saMKyA na vidyeta kuberasya DanaM yaTA // RKS_30.16 //
tato BakzARi BojyAni pAnAni viviDAni ca /
evaM pravartito yajYaH pavitre SrezWapuzkare // RKS_30.17 //
AhUtaS ca tato brahmA SakraS cApi sureSvaraH /
anyadevES ca kiM kAryaM tAByAM sarvaM prapUjitam // RKS_30.18 //
na rudro yajYaBAgArho vAsudevaH tvayAjakaH /
na cAdityo na varuRo na devA na ca candramAH // RKS_30.19 //
vedamUlo yato yajYo rAjYaS cAmitatejasaH /
vedanirGozaSabdena yajYaDUmena BArata // RKS_30.20 //
rodasyanantaraM rAjan sarvam eva prapUritam /
etasminn antare yajYacCidrAnvezaRatatparAH // RKS_30.21 //
samprAptA rAjaSArdUla balena balavattarAH /
parAjayaM ca devAnAm asurARAM jayaM taTA // RKS_30.22 //
kartuM prasTApitAH sarve hy asurA devakaRwakAH /
teByo niketunA proktaM dEtyAnAm ISvareRa hi // RKS_30.23 //
na rudro 'sti na vizRur vA brahmAste sa tu pUjakaH /
na kartavyaM BayaM tezAM brAhmaRA jYAnadurbalAH // RKS_30.24 //
gacCantu dAnavA dEtyA BUtavetAlarAkzasAH /
pibantu somaM yajYANgaM Bakzayantu taTA dvijAn // RKS_30.25 //
viDvaMsitas tato yajYo brAhmaRAS cEva BakzitAH /
agnirvinASito yajYayUpaS ca yajYamaRqapaH // RKS_30.26 //
fzIRAM DarzitAH patnyo nagnarUpEs taTA balAt /
kumArA fzayaS cEva BayArtAH prARapIqitAH // RKS_30.27 //
praRazwaS ca tato brahmA Sakro devagaREH saha /
evaM yajYe ca viDvaste cakravartI nfpottamaH // RKS_30.28 //
hiraRyabAhuH kupito brAhmaRAn prati BArata /
pApizWAS ca durAcArA gatAs te BikzukA dvijAH // RKS_30.29 //
svasTAnaM ca gatA dEtyA gfhItvA yajYasamBftim /
ekAkI hayamAruhya saha patnyA vrajAmy aham // RKS_30.30 //
na pOruzasya kAlo 'yaM kopasya ca kaTaMcana /
SamBurna devatA yatra SaNKacakragadADaraH // RKS_30.31 //
kaTaM sidDyati yajYO 'sO na sUryo nEva candramAH /
lolupA brAhmaRAH pApAH tvaSaktA yajYarakzaRe // RKS_30.32 //
yadi me vidyate satyaM Bavantu brahmarAkzasAH /
sakaRwake nirudake pradeSe nazwacetanAH // RKS_30.33 //
dakzAdyEr brAhmaREH sarvEH so 'BiSapto mahIpatiH /
arakzitA tvaM yajYasya kzatriyARAM taTA 'DamaH // RKS_30.34 //
Karo dvAdaSavarzARi Bavizyasi na saMSayaH /
SApAd baBUvuranyo 'nyaM te KarabrahmarAkzasAH // RKS_30.35 //
etat te kaTitaM vfttaM na haro na hariH praBuH /
na yajYo na ca tad dAnaM na tapo 'DyayanaM na ca // RKS_30.36 //
vedoktaM karma na brAhmyaM na DarmaM na trivizwapam /
na vrataM vazawkAraH sarvapApapraRASanaH // RKS_30.37 //
etasminn antare rAjan devarzir nAradas tadA /
AjagAma kratuM drazwuM puzkaraM prati BArata // RKS_30.38 //
tato viplAvite yajYe dEtyEr duzkftikAriBiH /
hiraRyabAhuS ca paraM brAhmaRaM brahmapAragam // RKS_30.39 //
uvAca vacanaM rAjA devarzir nAradaM tadA /
nASito brAhmaREr yajYaH kzudrEr me munipuNgava // RKS_30.40 //
yajYaDarmaviDO Sakto GAtayAmyaDvarAntakam /
Sakto 'smi trijagaj jetuM kim punar dEtya dAnavAn // RKS_30.41 //
mayA cApi kfto yajYo hariSaNkaravarjanAt /
brahmaSApavaSAd BIto gArdaBaM yonimASritaH // RKS_30.42 //
kenopAyena devarze trikAlajYa trivedavit /
svargalokaM gamizyAmi ftvigBir brAhmaREH saha // RKS_30.43 //
anugraham imaM manye yan mAM prApto 'si nArada /

nArada uvAca:
SfRu rAjan mahABAga kaTyamAnaM niboDa me // RKS_30.44 //
revAcarukasamBedaM paYcaliNgAni BUmipa /
tatra snAtA divaM yAnti ye mftA na punarBavAH // RKS_30.45 //
tatra gacCa naraSrezWa brAhmaREr brahmarAkzasEH /
na yajYo na tapodAnaM SivaDyAnaparo Bava // RKS_30.46 //
sadyaH pramucyate pApAd brAhmaREH SApadUzitEH /
yatrAsuras tu nihato BEravaM rUpamASritaH // RKS_30.47 //
pApapraRASanaM liNgaM fRamocanam eva ca /
catuzkeSvaram aparaM taTA sidDeSvaraM param // RKS_30.48 //
paYcamaM vAruRaM liNgaM sidDaM tatra pratizWitam /
evaM tu nAradaH prAha BagavantaM nfpottamam // RKS_30.49 //

yuDizWira uvAca:
Bagavan kIdfSaM rUpaM yadA nftyati BEravaH /
etad Acakzva me sarvaM prasAdaH kriyatAM praBo // RKS_30.50 //

mArkaRqeya uvAca:
gOryApfzwaH purA rAjan kOtukena sureSvaraH /
nftyarUpaM samAKyAhi kim anyEH kaTitEr mama // RKS_30.51 //
SAntarUpaM tatas tyaktvA kftaM rUpaM sudAruRam /
sTitaS cEkena pAdena prapIqya vasuDAtalam // RKS_30.52 //
dvitIyena ca pAdena brahmARqaM sacarAcaram /
KyAtaM dAruvanaM nAma paYcaliNgasamanvitam // RKS_30.53 //
nihatya cAsuraM tatra punarnftyaM mayA priye /
tasmin dAruvane caRqi rudraM BuvanadAruRam // RKS_30.54 //
etat te kaTitaM rAjan purARaM skandakIrtitam /
Sivena kaTitaM pUrvaM pArvatyAH zaRmuKasya ca // RKS_30.55 //
gacCa gacCa nfpa sTAnaM narmadAcArusaNgamam /
tatra te snAtamAtrasya SApasyAnto Bavizyati // RKS_30.56 //
evam uktvA yayO rAjan devarzir nAradas tadA /
hiraRyabAhur nfpatiH sAntaH puraparicCadaH // RKS_30.57 //
dakzaSOnakagargAdyEH SApaBrazwEH samanvitaH /
AjagAma tataH SIGraM narmadAcarusaNgamam // RKS_30.58 //
tatra snAtvA sa rAjarzir dattvA cEva tilodakam /
paYcaliNgAni cAByarcya tasmin dAruvane tadA // RKS_30.59 //
sidDeSvaraM caruliNgaM fRamocanam eva ca /
pApapraRASanaM cAnyac caRqikeSvaram uttamam // RKS_30.60 //
pUjayitvA yaTA nyAyaM BuktimuktiPalapradam /
stotrEs tuzwAva viviDEH SivaBaktiparAyaRaH // RKS_30.61 //
tvayA vinA tapodAnaM na yajYaM na ca yAjanam /
na svargaM na ca mokzaM ca kAmayeya maheSvara // RKS_30.62 //
na haro na harir yatra sarva tan nizkalaM Bavet /
tatas tuzwaH sureSAno varaM vfRvity uvAca tam // RKS_30.63 //
hiraRyabAhU rAjarziH prasAdya Sivam abravIt /
yadi tuzwo 'si me deva varaM dAtuM tvam icCasi // RKS_30.64 //
tadAsyAH Karayoner mAM mahAdevavimocaya /
tyajanti cAtra ye prARAn pApA api narADamAH // RKS_30.65 //
te 'pi yAnti tava sTAnaM satyam etad vaco mama /
nirviGnA yajYasidDiS ca Sreyo dAnaM tapas taTA // RKS_30.66 //
evam astv iti taM proktvA Sivas tv antaraDIyata /
SApAn muktaH sa DarmAtmA divyakAntivapurDaraH // RKS_30.67 //
kAmikaM yAnam Aruhya sAntaHpuraparicCadaH /
DriyamARAtapatraS ca stUyamAnaS ca mAgaDEH // RKS_30.68 //
mudA paramayA yukto hiraRyapuramAviSat /
anyaM yAjakam anvezwuM yajYArTaM brahmavAdinam // RKS_30.69 //
etasminn antare prApte nAradaH puram aByagAt // RKS_30.70 //

iti SrIskandapurARe revAKaRqe revAcarusaNgamavarRano nAma triMSo 'DyAyaH ||


RKS aDyAya 31

yuDizWira uvAca:
hiraRyabAhuH SApAnte nagarIM prApya nirvftaH /
dakzAdayaH kaTaM muktAs tasmAc CApAc ca kaTyatAm // RKS_31.1 //

mArkaRqeya uvAca:
SfRu rAjan mahAbAho kaTyamAnaM niboDa me /
hiraRyabAhunA SaptA yAvan muktA dvijottamAH // RKS_31.2 //
baBramuH sarvatIrTAni AsamudrAnta gocare /
tezAM brahmAdayaH SApaM na nivartayituM kzamAH // RKS_31.3 //
vArARasIM mahApuRyAM gaNgAsAgarasaNgamam /
himavantaM ca kedAramOrvatIrTaM ca BArata // RKS_31.4 //
gaNgA ca nEmizAraRyaM BEravaM puzkaraM taTA /
mAyApurIM taTA ramyAm ugraM kanaKalaM taTA // RKS_31.5 //
rOdraM cEva taTeSAnaM surAsuranamaskftam /
gaNgAdvAraM himasTAnaM praBAsaM SaSiBUzaRam // RKS_31.6 //
rudrakowisamAyogaM gaNgABedaM sarasvatIm /
sTAneSvaraM taTA puRyaM kurukzetraM taTEva ca // RKS_31.7 //
kurukzetraM gamizyAmi kurukzetre vasAmyaham /
kurukzetrasya nAmnApi naraH pApEH pramucyate // RKS_31.8 //
BrameREvaM vizaRRAste SApasyAnta na leBire /
ninditAni ca tIrTAni pApakarmaratEs tataH // RKS_31.9 //
AkASavacanaM SrutvA mahAtIrTAni nindata /
haraM hariM ca yo dvezwi nABinandati yaH surAn // RKS_31.10 //
sa yAti yatra yatrEva duHKaM prApnoty asaMSayaH /
etasminn antare prApto nArado devapUjitaH // RKS_31.11 //
dakzaSOnakagargAdIn sarvAMstAn munisattamAn /
brahmarakzastanUn dfzwvA nArado vAkyam abravIt // RKS_31.12 //
BavantaH karmaRA kena saYjAtA brahmarAkzasAH /
tasyATa vacanaM SrutvA nAradasya mahAmuneH // RKS_31.13 //
so 'BivAdya namaskftya dakzo vacanam abravIt /
yaTotsavaM kftaM karma brahmalokahitAya yat // RKS_31.14 //
tadviparyAsamApannaM gahanA karmaRo gatiH /
karmopadiSa me kiMcid yena muYcApi duzkftam // RKS_31.15 //
yatra yatra ca gacCAmo jalamannaM na vidyate /
anAvfzwiraBUd GorA tatra tatrEva nArada // RKS_31.16 //

nArada uvAca:
prasAdyatAM muniSrezWAH SApasyAntaM karizyati /
hiraRyabAhur DarmAtmA hiraRyapuramAsTitaH // RKS_31.17 //
yajYaM kartuM samAyAto revAcarukasaNgame /
paYcaliNgAni cAByarcya SApAntaM ca karizyati // RKS_31.18 //
evamuktvA sa devarzir brAhmaREH SApakarzitEH /
AjagAma tato divyAM hiraRyanagarIM SuBAm // RKS_31.19 //
hiraRyabAhur nfpatir vaSizWaS ca mahAmuniH /
vilokya tAn munIn sarvAn sa devarzipurogamAn // RKS_31.20 //
aBivAdya yaTA nyAyam arGapAdyEr apUjayat /
nAradas tu tato vAkyaM rAjAnam idam abravIt // RKS_31.21 //
kuSalaM te nfpaSrezWa suKaM tizWasi suvrata /
nAradasya vacaH SrutvA sarvaDarmaparAyaRaH // RKS_31.22 //
uvAca vacanaM rAjA nAradaM SlakzRayA girA /
adya me kuSalaM brahmaMstavapAdAbjadarSanAt // RKS_31.23 //
kiM kartavyaM mayA te 'dya brahman me 'nugrahaM kuru /

nArada uvAca:
kuru brahmamunInAM tvaM SApAntaM rAjadarSanAt // RKS_31.24 //
nipAtaya mahAduzwAn dEtyAn duzkftakAriRaH /
banDanasTA hi moktavyA brAhmaRAs tu viSezataH // RKS_31.25 //

rAjovAca:
vedaM paWanti ye 'jYAnAd vadantyarTaM na tasya ca /
pramARaM BUtalokasya tadvat karma ca kurvataH // RKS_31.26 //
brahman vedena viDivat te tu svargaM prayAnti vE /
ahaMkaravimUQAS ca miTyadAnena yAjakAH // RKS_31.27 //
patanti narake vizRuSaNkaradvezaRe ratAH /
agastyaM ca vaSizWaM ca kftvA tO yAjakO mune // RKS_31.28 //
kratumizwvA viDAnena revAcarukasaNgame /
mocayizyAmyahaM SApAt paYcaliNgArcanAd dvija // RKS_31.29 //
vedamantrahutaM tatra svayaM vizRur grahIzyati /
rudraH kAlAgnirUpeRa grAhakaS ca Bavizyati // RKS_31.30 //
evaM yajYe tu sampUrRe tuzwe nArAyaRe Sive /
dvijAnAM mokzaRaM tatra Bavizyati na saMSayaH // RKS_31.31 //
na mune devatA yatra SaNKacakragadADaraH /
ihaloke pare cEva gatis tasya na vidyate // RKS_31.32 //
evam uktvA yayO rAjA sarvasaMBArasaMBftaH /
yajYopaskaram AdAya brAhmaREr vedapAragEH // RKS_31.33 //
revAcarukasaMBede yajYamizwvA viDAnataH /
vihAya pApaM SaptAMs tAn mocayAmAsa sa dvijAn // RKS_31.34 //
paYcaliNgasamAyoge tIrTasyAsya praBAvataH /
brahmayAnasamArUQo vIjyamAno 'psarogaREH // RKS_31.35 //
DriyamARAtapatrastu stUyamAnaS ca vandiBiH /
prAyAcCivapuraM divyamumAmAheSvaraM nfpa // RKS_31.36 //
etat te kaTitaM rAjan purARAKyAnam uttamam /
SrutvAKyAnAm idaM puRyaM paYcaliNgasamAgamam // RKS_31.37 //
yamalokaM na paSyed vE pApayoniM na gacCati /
hayameDaPalaM prApya Sivaloke mahIyate // RKS_31.38 //
pApagrasto vimUQAtmA vizRumAyAvimohitaH /
kaTaM prayAti tat tIrTaM kAlagrahavaSIkftaH // RKS_31.39 //
SravaRAt kIrtanAd asya mucyate BavabanDanAt // RKS_31.40 //

iti SrIskandapurARe revAKaRqe paYcaliNgamAhAtmye ekatriMSo 'DyAyaH ||

RKS aDyAya 32

mArkaRqeya uvAca:
guhyAtiguhyarUpARi pavitrARi yuDizWira /
SrAdDakAryasya sidDAni tIrTAnIha niboDa me // RKS_32.1 //
atiguhyasya puRyasya sarvato 'marakaRwake /
tam AraBya giriSrezWaM sarvaM puRyataraM smftam // RKS_32.2 //
yAvat sA narmadA maDye puRyasrotA mahAnadI /
nAsti tasmAt paraM puRyaM trizu lokezu BArata // RKS_32.3 //
tasyottaraviBAge 'sti nAmato yajYaparvataH /
kanizWo vinDyaputras tu BrAtA paryaNkaBUBftaH // RKS_32.4 //
svayaMBuvA purA tasminn izwaH sOtrAmaRirmaKaH /
tatrEvezwaM maGavatA hayameDena BArata // RKS_32.5 //
daDIcinA 'Ta devES ca tatrEvezwaM mahAmaKEH /
niSkrAntA parvatAt tasmAc caturnAmA mahAnadI // RKS_32.6 //
patitA narmadAyAM tu saNgamo lokaviSrutaH /
tasyAs tIre tu ye darBAH pItavarRAH kzitiM gatAH // RKS_32.7 //
te SrAdDakaraRe BUpa pitFRAM mokzadAyakAH /
sa yAvat saNgamo nadyAH sa yAvad yajYaparvataH // RKS_32.8 //
etasminn antare rAjan SrAdDaM yaH parikalpayet /
pitaras tasya tfpyanti snAnaM kuryAt pradakziRam // RKS_32.9 //
sidDeSvaraM nAmaliNgaM catuzkeSvaram eva ca /
saMKyA na BUyo lokezu KyAtamAtraM mayA 'naGa // RKS_32.10 //
saNgame vidyate devo na taM paSyanti mAnavAH /
pUjyate nAgakanyABiH sadevAsurasattamEH // RKS_32.11 //
kaTayAmi tavAKyAnam itihAsaM purAtanam /
fziH suparRo yatrAsId brahmayonir jitendriyaH // RKS_32.12 //
puruhUtA tasya BAryA DarmapatnI pativratA /
nEmizAraRyavAsasya kandamUlaPalASinaH // RKS_32.13 //
kfzRAjinaparIDAnavalkalAdikavAsasaH /
trikAlavahRihotAro vedADyayanatatparAH // RKS_32.14 //
vedasmftipurARoktamokzopAyavicintakAH /
fzayo daSalakzARi nEmizAraRyavAsinaH // RKS_32.15 //
bAlaKilyAS ca tatrEva brahmaRo mAnasAH sutAH /
brahmadaRqaM samAruhya devalokaM prayAnti te // RKS_32.16 //
mAsopavAsinas tatra jalAhArAs taTApare /
tizWanti bahavaH kecid ekapAdena cApare // RKS_32.17 //
tasmiMs tapovane ramye sidDaganDarvasevite /
prasAdya cAbravId vAkyaM puruhUtA nijaM patim // RKS_32.18 //
ftukAle tu parvaRi mAMBajasva mahAmune /
jAyate me yaTA putraH sarvasantAnapAvanaH // RKS_32.19 //
putreRa lokAn jayate tfpyanti pitfdevatAH /
aputrasya gatir nAsti tasmAt putram ajIjanaH // RKS_32.20 //

brAhmaRa uvAca:
amAvAsyAdya gotre 'smin mETunaM varjitaM priye /
akartavyam idaM Badre pitFRAM vArjitaM Druvam // RKS_32.21 //
pitarastasya tan mAMsaM BuYjate ftugAminaH /
divyaM varzasahasraM tu taptaM me duzkaraM tapaH // RKS_32.22 //
snAtvA tatkzaRamAtreRa cARqAlas tridivaNgataH /
Dik Dik Dig IritaM sarvaM na vedo na ca yAjanam // RKS_32.23 //
prahasya cAbravId vAkyaM nizAdI taM muniM prati /
vizAdaM tyaja viprarze satyam etad bravImy aham // RKS_32.24 //
ahaMkAravimUQAtmA tvat samo nAsti tApasaH /
na snAnaM na japo homo na svADyAyaH SivArcanam // RKS_32.25 //
nizkalaM kleSamApanno vAyuBakzo nirASrayaH /
tvat tapo DyAnayogaS ca svargaprAptiS ca tat kaTam // RKS_32.26 //

jAbAlir uvAca:
kA 'si tvaM ca varArohe nizAdI rUpamASritA /
umA sarasvatI gaNgA mAM jijYAsitum AgatA // RKS_32.27 //
anugraham imaM manye DarmaM brUhi Sucismite /
nizAdo nEmizAraRye mamAsIt munipuMgava // RKS_32.28 //
kAmArtayA mayA darSe BartA putrAya yAcitaH /
akAle yAcamAnA 'haM tena SaptA mahAtmanA // RKS_32.29 //
sa ca BartA mayA Saptastato 'nyo 'nyaM samAgate /
asya tIrTasya mahAtmyAdAvAM muktO tu kilbizAt // RKS_32.30 //
tasmAt tvaM hi muniSrezWa SivArADanatatparaH /
madarTaM kuru karmARi homajApyAdikaM muhuH // RKS_32.31 //
yAsyase tvaM same deSe satyam etad bravImy aham /
ity uktvA sA yayO svargaM nijaBartrA samanvitA // RKS_32.32 //
tyaktvA svakalpaM jAbAliH SivArADanatatparaH /
acireREva kAlena brahmalokam upAgataH // RKS_32.33 //

iti SrIskandapurARe revAKaRqe brAhmaRasya BAryayA saha svargArohaRaM nAma dvAtriMSo 'DyAyaH ||


RKS aDyAya 33

mArkaRqeya uvAca:
paScime nIlagaNgAyA narmadottarakUlataH /
vyatIpAteSvaraM nAma liNgaM paramasidDidam // RKS_33.1 //
somanATaM svayaM vidDi somamUrtiM jagatpatim /
sAvitryA ca tapas taptaM tatra saptarziBis taTA // RKS_33.2 //
sAvitrIkuRqam ityetad viKyAtaM narmadAtawaH /
narasya snAnamAtrasya kanyAdAnaPalaM Bavet // RKS_33.3 //
tilodakapradAnena cAnnadAnena BArata /
pitaras tasya tfpyanti sAvitrIlokam ASritAH // RKS_33.4 //
dakzasya duhitA cAsIt kumudA nAma viSrutA /
somAya dattvA tAM dakzo mudA paramayA yutaH // RKS_33.5 //
tasyA sa janayAmAsa himAMSuH putram adButam /
jYAtvA 'mftamayaM taM tu surA yajYaPalArTinaH // RKS_33.6 //
himAMSuM somaputraM ca te yayuS ca mudAnvitAH /
anyA somasya paramA kalA yA zoqaSI smftA // RKS_33.7 //
aDyAste sA candramasaM pitfRAM tAraRAya ca /
vanaspatO gate some gavAM kzIre haviHzu ca // RKS_33.8 //
somapAne mahAyajYe darSe divizadAM tadA /
pItaM SrutvA 'surAH sarve himAMSuM pAtum udyatAH // RKS_33.9 //
asurARAM BayAd vinDyaM himAMSur girimASrayat /
SrutvA te giridurgasTam asurAH svaBayAt tadA // RKS_33.10 //
graste te rAhuRA sUrye himAMSuM prati BArata /
kAyAtikAyapramuKAH samprAptA dAnavAs tataH // RKS_33.11 //
rAhos tu BrAtaraH sarve sEMhikeyA mahAbalAH /
samAhftya himAMSus tEH suDArTe cirajIviBiH // RKS_33.12 //
BUtale pAtitaH pApEH krandanti sma surAs tadA /
uvAca sa patan BUmO himAMSuH somanandana // RKS_33.13 //
pAtu mAM deva ISAno dAnavAnAM BayaMkaraH /
etasminn antare BUpa himAMSo rakzaRAya vE // RKS_33.14 //
pAtAlAd utTitaM liNgaM jvalatkAlAnalapraBam /
tena bARena rOdreRa huNkAreRa mahAsurAH // RKS_33.15 //
BasmIkftAs tu tatrEva devadevena SUlinA /
tatas tam abravId devo BayamAsurajaM tyaja // RKS_33.16 //
SivaBaktiparo BUtvA nirBayas tizWa putraka /
aTa somaH surEH sArdDaM gatvA brahmaniketanam // RKS_33.17 //
vfttAntaM kaTayAmAsa tatas tad vacanAt tu tAH /
brahmAdyA devatAH sarvA jagmuH somapurogamAH // RKS_33.18 //
oMkAraH kalpagAtIre yatra tizWati BArata /
dfzwvA tu tryambakaM devaM zazwisaMhArakArakam // RKS_33.19 //
uvAca vacanaM devo brahmA lokapitAmahaH /
SrImAn amftarUpo 'yaM himAMSuH somanandanaH // RKS_33.20 //
rakzaRIyas tvayA nATa devadAnavaSaNkayA /
saptaviMSatiyogAnAM gatiH proktA tu candramAH // RKS_33.21 //
tvaM gatiH sarvalokAnAM tasmAt tvaM trAtum arhasi /
tezAM tad vacanaM SrutvA Siva Uce yaTocitam // RKS_33.22 //
pUjayitvA tu deveSaM somanATaM jagatpatim /
pAtAleSvaranAmAnaM gatAH sarve trivizwapam // RKS_33.23 //
tadA praBfti tatsTAnaM trizu lokezu viSrutam /
sAvitrIkuRqatoyena snAnaM kftvA tamarcayet // RKS_33.24 //
na tasya punar AvfttiH satyam etacCivoditam /
praBAse yatPalaM rAjan dfzwaM ca SaSiBUzaRe // RKS_33.25 //
tatPalaM nfpaSArdUla Baved eva na saMSayaH /
kAlAtikramaRaM kuryAt tatra yo BEkzamASritaH // RKS_33.26 //
na tasya punar AvfttiH satyam etad bravImyaham /
tilodakapradAnena piRqapAtena BArata // RKS_33.27 //
patitAnudDarej jatUn narakAn nAtra saMSayaH /
SravaRAt kIrtanAd asya somaloke mahIyate // RKS_33.28 //

iti SrIskandapurARe revAKaRqe pAtAleSvaramAhAtmyaM nAma trayastriMSo 'DyAyaH ||


RKS aDyAya 34

mArkaRqeya uvAca:
kaTayAmi tavAKyAnam indradyumnasya BArata /
ayoDyADipatiH SrImAn sUryavaMSe mahIpatiH // RKS_34.1 //
buBuje sa mahIM sarvAM saSElavanakAnanAm /
cakravartI nfpaSrezWaH satyasaMDo dfQavrataH // RKS_34.2 //
sa SaSAsa mahIM sarvAM yaTA Sakro 'marAvatIm /
yajYahomasahasrEs tu dadAha vasuDAm imAm // RKS_34.3 //
yajYotsavavivAhEs tu vedamaNgalamaNgalEH /
cAturvarRyaM svaDarmasTaM prAkftA itare janAH // RKS_34.4 //
kAmaM kAmaduGA Denur DaraRI sasyaSAlinI /
papracCa sa tu rAjarzir vaSizWaM brahmavittamam // RKS_34.5 //
SakraS cANgirasaM yadvad ayoDyADipatis taTA /
somasUryAnvayasyEkaM tAraRaM ca puroDasam // RKS_34.6 //
hayameDaM mahAyajYaM kasmiMs tIrTe yajAmy aham /
kaTaya tvaM prasAdena yaTA dfzwaM yaTA Srutam // RKS_34.7 //

vaSizWa uvAca:
brahmarzayo vedavido yaTA te cAbruvan nfpa /
yajYo nivartitavyas tu ftvigBir brAhmaREs tava // RKS_34.8 //
marIciH kaSyapaS cApi aNgirA gOtamas taTA /
durvAsAS cyavano DUmraH kaRvaS cEva mahAmuniH // RKS_34.9 //
ete cAnye ca nfpate munIndrAH SaMsitavratAH /
papracCa tAn mahArAja indradyumno mahIpatiH // RKS_34.10 //
kasmiMs tIrTe kfto yajYaH kAmaBogaPalapradaH /
etat sarvaM yaTArTaM me vadantu munipuMgavAH // RKS_34.11 //

fzaya UcuH:
kecid vArARasIM BUpa prayAgaM ca taTA pare // RKS_34.12 //
anye vE nEmizaM tIrTaM puzkaraM ca taTApare /
kubjAmrakaM taTA cAnye gaNgAdvAramaTApare // RKS_34.13 //
mAyApurIM taTA cAnye sarvadevanamaskftAm /
vadanty anye himasTAnaM bilvakaM nIlaparvatam // RKS_34.14 //
kuSAvartaM taTEvA 'nye taTA rudramahAlayam /
ISAnaM cEva kedAraM sarvatIrTam ayaM SuBam // RKS_34.15 //
OrvatIrTaM vadanty anye taTA badarikASramam /
kAlaYjaraM nIlakaRWaM devadAruvanaM taTA // RKS_34.16 //
hemakUwaM virUpAkzam anye caRqISvaraM taTA /
BUteSvaraM BasmagAtraM praBAsaM SaSiBUzaRam // RKS_34.17 //
tIrTAny etAni cAnyAni kaTitAni tavAnaGa /
matAntaraM munInAM ca viviDaM parikIrtitam // RKS_34.18 //
durvAsAS cAbravId vAkyaM prahasann iva taM nfpam /
viprARAM jYAnato jyEzWyaM kzatriyARAM tu vIryataH // RKS_34.19 //
vESyAnAM DAnyaDanataH SUdrARAM cEva janmataH /
mArkaRqeye vidyamAne saptakalpAnuvartini // RKS_34.20 //
BavizyaBUtatattvajYe trikAlajYe trayIvidi /
brahmavizRumaheSAnapramARajYe tapoDane // RKS_34.21 //
kasyAsti DarmakaTane sAmarTyaM DarmaniScaye /
DarmAraRye mahArAja gamyatAM kalpagAtawe // RKS_34.22 //
mArkaRqeyo vakzyate yat tatra yajYaH pravartyatAm /

indradyumna uvAca:
yaTA vadasi devarze taTA kAryaM mayAnaGa // RKS_34.23 //
ityuktvA muniBiH sArdDaM gantuM mArkaRqamASramam /
uvAca vacanaM rAjA pratIhAraM suvarcasam // RKS_34.24 //
mantriRaM devagarBaM ca bfhaspatisamaM nfpa /
yajYopaskarasamBAraM sarvamAdAya satvaram // RKS_34.25 //
AgacCantu Bavanto 'tra mamAdeSaparAyaRAH /
sAgniBir brAhmaREH sArdDaM yAsyAmaH kalpagAtawam // RKS_34.26 //
SIGraM sampAdyatAM sarvaM yaTA yajYaH pravartyatAm /
sarvezAm eva viprARAM yAnam ezAM pfTak pfTak // RKS_34.27 //
SatAni cAzwO rAjYInAM yAnamAsAM prakalpaya /
navaKaRqakzitISAnAM samudradvIpavAsinAm // RKS_34.28 //
nAnAnfpasahasrARAM GozaRA kriyatAM muhuH /
candradvIpaM ca setuM ca tAmrapAtraM SilAzwakam // RKS_34.29 //
BogadvIpaM ca sOmyaM ca gAnDarvavAruRaM taTA /
kumArikAKyaM navamaM navaBedaM pravartitam // RKS_34.30 //
jambUSAkakuSakrOYcaSAlmaliplakzapuzkarAH /
saptadvIpAH samAKyAtAH samudrAS ca niboDa me // RKS_34.31 //
kzArasarpir daDikzIramadirekzujalAtmakAH /
samudrAH pariKAkArAH pfTivImAnakIrtitAH // RKS_34.32 //
etezAM GozaRAM kAryAM mamAdeSAnuvartinAm /
gavAM ca trIRi lakzARi savatsAnAM payomucAm // RKS_34.33 //
aSvAnAM SyAmakarRAnAM sapAdaM lakzam eva ca /
dantinAmayutaM cEva GaRwABaraRaBUzitam // RKS_34.34 //
sahasrARi ca catvAri yAnAnAM kAmacAriRAm /
lakzaM tu karaBARAM vE maRimARikyam eva ca // RKS_34.35 //
agniSOcAni vastrARi brAhmaRArTe taTEva ca /
nAnABakzARi BojyAni pAnAni viviDAni ca // RKS_34.36 //
lakzaM karmakarARAM tu tiladarBAdikaM taTA /
devagarBaM samAdiSya mantriRaM vadatAM varaH // RKS_34.37 //
tatrasTEr brAhmaREH sArdDaM divyaM yAnaM samASritaH /
mudA paramayA yuktaH sAntaH puraparicCadaH // RKS_34.38 //
DarmAraRyaM tataH prApto yatrAste saptakalpagaH /
oMkAraM kalpagAM dfzwvA vEdUryaM parvataM taTA // RKS_34.39 //
mukto 'smi kilbizAdadya saptajanmakftAd api /
evam uktvopavizwo 'sO sAzwANgaM praRipatya ca // RKS_34.40 //
yaTArTaM pUjayAmAsa tam fziM sa nfpottamaH /
dfzwvA taM nfpatiM prAha mArkaRqeyo mahAmuniH // RKS_34.41 //
kuSalaM nfpaSArdUla ciraM dfzwo 'si suvrata /
kim AgamanakAryaM te brAhmaREr munipuMgavEH // RKS_34.42 //

indradyumna uvAca:
yajYaM kartuM samAyAtaH kasmiMs tIrTe dvijottama /
Sivena kaTitaM yatte purARaM skandakIrtitam // RKS_34.43 //
tadahaM Srotum icCAmi yajYakzetraPalaM mahat // RKS_34.44 //

mArkaRqeya uvAca:
pfTivyAM yAni tIrTAni AsamudrAntagocare // RKS_34.45 //
snAnaM kartuM samAyAnti narmadAyAM narADipA /
uttare yAni liNgAni yAni tIrTAni dakziRe // RKS_34.46 //
lIyante kowitIrTezu kowitIrTaM tataH smftam /
Sivena kaTitaM pUrvaM pArvatyAH zaRmuKasya ca // RKS_34.47 //
brahmavizRvAdidevAnAM SakrasyApi prakIrtitam /
tan mayA kaTitaM rAjan yaToddizwaM tu SamBunA // RKS_34.48 //
oMkArasanniDO revAkowitIrTaM prakIrtitam /
atra dattaM hutaM cezwaM tapas taptaM suduzkaram // RKS_34.49 //
tasyAnto nEva vidyate maheSvaravaco yaTA /
rAhusomasamAyoge kurukzetraM praSasyate // RKS_34.50 //
sarvadA sarvakAryezu narmadA puRyadAyinI /
trayodaSaguRaM vidDi tIrTam Ahur manIziRaH // RKS_34.51 //
SatakowiguRaM tat tu kowitIrTaM pracakzate // RKS_34.52 //
candrasUryoparAge tu viSezeRa narADipa /
yaja tvaM kowitIrTezu yadi svargam aBIpsasi // RKS_34.53 //
tasya tad vacanaM SrutvA rAjA paramaDArmikaH /
pAdO jagrAha tatrEva muner amitatejasaH // RKS_34.54 //
anugraham imaM manye yat tvayA kaTitaM mama /
etasminn antare prApte yajYayUpAn upaskarAn // RKS_34.55 //
nAnAdeSAn kzatriyAMS ca gAS cASvAMS ca gajAMs taTA /
tatkzaRAd devagarBaS ca pratIhAraH samArpayat // RKS_34.56 //
triMSadyojanaparyantaM yajYayUpAMS ca maRqapam /
cakAra svapramARAni kuRqAni viviDAni ca // RKS_34.57 //
vedaDvanitanirGozA divaM BUmiM samaspfSan /
nirDUmaS cABavad vahRiH sUryakowisamapraBaH // RKS_34.58 //
brahmARaM ca taTA vizRuM rudraM cEva samAhvayat /
rudrA ekAdaSa tatra taTAdityAS ca dvAdaSa // RKS_34.59 //
viSvedevAs taTAsADyA marutaS ca taTA vasuH /
lokapAlAs taTA cAzwO samudrAH saritas taTA // RKS_34.60 //
vanaspatayas taTA SElAs tIrTAni viviDAni ca /
dikpAlA BUtapAlAS ca sidDaganDarvakinnarAH // RKS_34.61 //
pitaraH somapAH sarve BuktimuktiPalapradAH /
rAkzasA guhyakA BUtA uragAS ca yaTA taTA // RKS_34.62 //
sadmavAtAs taTAkASavAsinaS ca taTotsave /
GftakzIravahA nadyo daDipAyasakardamAH // RKS_34.63 //
baBUva nfpates tasya tasmin yajYe mahotsave /
BakzaBojyES ca viviDEH kAmyayAnadiBis taTA // RKS_34.64 //
tfptA devAS ca munayo BUtagrAmaM caturviDam /
evaM nivartito yajYo brAhmaREr BUridakziREH // RKS_34.65 //
surAsurEs taTA divyEr indradyumnaH stutas tadA /
yajYaBAgAMS ca devAnAM pfTak pfTag akalpayat // RKS_34.66 //
taTA BAgo hi rudrARAM yaTA sfzwasvayamBuvA /

yuDizWira uvAca:
rudrAdityavasUtAM ca viSvedevahavirBujAm // RKS_34.67 //
pramARaM nAma gotrAMS ca kaTayasva mahAmune /

mArkaRqeya uvAca:
atriScANgirasaH sarpirmarutaS ca bfhaspatiH // RKS_34.68 //
Druvo DUmraS ca ketuS ca Daro DAtA haras taTA /
ekAdaSa smftA rudrAH sarve kAmaPalapradAH // RKS_34.69 //
aryamA varuRaS cendra pUzA cEva gaBastimAn /
mitraS cEva samAKyAto jaGanyo jalakft taTA // RKS_34.70 //
vivasvAMS cEva parjanyo DAtA vE dvAdaSa smftAH /
kaSyapasyASrame jAtAs tejoniDaya utTitA // RKS_34.71 //
mAsAvaraprayogeRa saMcaranti parecCayA /
ahorAtramime sarve svarlokaM ca samantataH // RKS_34.72 //
vasUnazwO mahArAja kaTyamAnAM SfRuzva vE /
Druvo DaraS ca somaS ca sAvitro hyanilo 'nala // RKS_34.73 //
pratyUzaS cEva kalpaS ca azwO te vasavaH smftAH /
viSvAyAS ca taTA putrA viSvedevAH prakIrtitAH // RKS_34.74 //
kraturdakzas taTA satyaH kAlaH kAmo Gnanis taTA /
purUravomArdravasO rocamAnaS ca te daSa // RKS_34.75 //
muhUrtAyAs taTA putrAH sADyA devAH prakIrtitA /
ekahInAs tu paYcASat marutaS cEva kIrtitAH // RKS_34.76 //
ezAM nAmAni sarvezAM KyAtAny eva yuDizWira /
etatte kaTitaM sarvaM yatpfzwo 'haM tvayA 'naGa // RKS_34.77 //
tato DruvaM visfjyATa munIMS ca brahmanandanAn /
oMkAraM ca tato jYAtvA rAjA pUjAM cakAra ha // RKS_34.78 //
maRimARikyaratnES ca liNgasyABaraRaM kftam /
ganDaDUpES ca viviDEH karpUrAgarucandanEH // RKS_34.79 //
DvajaCatravitAnES ca vyajanEr divyacAmarEH /
pUjayitvA viDAnena stotraM me tad udAhftam // RKS_34.80 //
oMkAraM bindusaMyuktaM nityaM DyAyanti yoginaH /
kAmado mokzadaS cEva oMkArAya namo namaH // RKS_34.81 //
brahmavizRvindravarada sarvadeva namo 'stu te /
kadrudAya pracetase sahasrAkzAyamIQuze // RKS_34.82 //
yA te rudra SivA tanUraGorA pApakASinI /
sarvAnanaSirogrIva sarvaBUtaSivAya ca // RKS_34.83 //
sarvavyApI ca BagavAMs tasmE sarvagate namaH /
sarvataH pARipAdAntaH sarvato 'kziSiromuKaH // RKS_34.84 //
sarvataH SrutimAMl loke sarvamAvftya tizWati // RKS_34.85 //
jihvAcApalyaBAvena Kedito 'si maheSvara /
kftaM stotram idaM devasyendradyumnena BArata // RKS_34.86 //
liNgamaDye paraM liNgaM jvalatkAlAnalapraBam /
yad dfzwaM taduvAcEnaM rAjAnaM prati BArata // RKS_34.87 //
varaM vfRIzva BadraM te yat te manasi vartate // RKS_34.88 //

indradyumna uvAca:
yadi tuzwo 'si me deva varaM dAtuM mamecCasi // RKS_34.89 //
atratvamumayA sArDaM devadroRyAM samarcitaH /
AvAsaM kuru deveSa sarvadA yajYaparvate // RKS_34.90 //
avaSaH svavaSo vApi prARatyAgaM karoti yaH /
tIrTe 'smin devadeveSa SivalokaM prayAtu saH // RKS_34.91 //
sahasrayAjI DarmajYo dAnayajYADipas taTA /
anDAS ca vAmanAS cEva tiryagyonigatAnarAH // RKS_34.92 //
maraRAd uBayoH sAmyaM Baved atra maheSvara /
parvataM vezwayed yas tu sUtreREkena parvaRi // RKS_34.93 //
pfTivI vezwitA tena saSElavanakAnanA /
sarvatIrTaPalAvAptiH Sivaloke prayAty asO // RKS_34.94 //

oMkAra uvAca:
sarvam etat nfpaSrezWa kAmaH sampadyatAM tava // RKS_34.95 //
evamuktvA tato devaH tatrEvAntaraDIyata /
surAsurEraTAdityEH sADyEH sArdDaM yuDizWira /
svakIyaM yAnamAruhya kElAsanilayaM yayO // RKS_34.96 //
rAjA 'pi SrAvayAmAsa BUtagrAmaM caturviDam /
mama yajYapraBAveRa sarve santu nirAmayAH // RKS_34.97 //
sarve tu tfptim AyAntu mama yajYapraBAvataH /
indradyumnas tu brahmARaM tatas tuzwAva BArata // RKS_34.98 //
tuzwaH provAca DAtA taM varaM vfRu viSAmpate /

rAjovAca:
tuzwo 'si yadi me deva varaM dAtum ihecCasi // RKS_34.99 //
narmadAdakziRe kUle liNgamUrtiDaro Bava /
imaM varam ahaM manye yadi tuzwo 'si me praBo // RKS_34.100 //
prARatyAge kfte tatra brahmalokaM prayAtu vE /
evaM Bavatu rAjendra brahmA provAca satvaram // RKS_34.101 //
evamuktvA yayO brahmA rudralokaM surEH saha /
vizRuM cEva tato rAjA sAzwANgaM ca yuDizWira // RKS_34.102 //
keSavaM mADavaM vizRuM govindaM maDusUdanam /
padmanABaM hfzIkeSaM SrIDaraM ca trivikramam // RKS_34.103 //
dAmodaraM vAsudevaM hariM ca praRamAmy aham /
SaNKacakragadASArNgavanamAlAviBUzaRam // RKS_34.104 //
lokanATaM jagannATaM SrInATaM sarvavittamam /
SrIkAntaM SrIDaraM SrISaM SrInivAsaM namAmyaham // RKS_34.105 //
acyutAnantayajYeSa yajYADipa namo 'stu te /
fksAmATarvarUpAya yajYarUpAya te namaH // RKS_34.106 //
nfsiMhamatsyavArAhakUrmarUpAya te namaH /
tIrTayAnasamArUQa garuqaDvaja te namaH // RKS_34.107 //
sahasraSirasaM devaM sakalaM nizkalaM param /
vedyaM puruzamaDyakzamAdyaM nArAyaRaM praBum // RKS_34.108 //
praRato 'smi sadA devaM dEtyAntakaraRaM harim /
hiraRyagarBaM BUgarBaM yajYagarBAmftodBavam // RKS_34.109 //
SrIgarBajYAnagarBAya vAsudeva namo 'stu te /
tvayA sfzwaM jagatsarvaM carAcaram idaM praBo // RKS_34.110 //
srazwA pAlayitA tvaM vE hartA tvaM ca yuge yuge /
viSvataScakzuravyakto vijYeyo viSvato muKaH // RKS_34.111 //
viSvAtmA viSvato devo vAsudevo namo 'stu te /
tvamAdityaS ca vAyuS ca tvamagnis tvaM ca candramAH // RKS_34.112 //
tvaM DAtA devadeveSa tvam indras tvaM prajApatiH /
tvatprasAdAt suraSrezWa yajYasidDir mamABavat // RKS_34.113 //
SrutvA stotram idaM devaH SaNKacakragadADaraH // RKS_34.114 //
uvAca vacanaM satyaM varaM vfRu viSAmpate /
dadAmi te na saMdeho yajYasidDim avApsyasi // RKS_34.115 //

rAjovAca:
oMkArasOmyaBAge tu liNgarUpI janArdanaH /
vEdUryaSiKarasyAgre Bava tvaM lokapAvanaH // RKS_34.116 //
imaM varam ahaM manye yadi dAtum ihecCasi /
yAsyanti vEzRavaM sTAnam ihAByarcya viDAnataH // RKS_34.117 //
tiryagyoniM na gacCanti yamalokaM taTA narAH /
prARatyAge kfte tatra narA gacCanti te padam // RKS_34.118 //
pitFRAm annadAnena pitaro vEzRavaM padam /
prasAdAtte ca gacCantu satyaM satyaM vadAmy aham // RKS_34.119 //
tasya tadvacanaM SrutvA rAjYaScAmitatejasaH /
uvAca vacanaM vizRur indradyumnaM viSAmpate // RKS_34.120 //
avatAraM karizyAmi ihEva nfpasattama /
sarvameva nfpaSrezWa matprasAdAd Bavizyati // RKS_34.121 //
evamuktvA yayO devaH SaNKacakragadADaraH /
surAsurEH stUyamAnas tridivaM prati BArata // RKS_34.122 //
eza te kaTito rAjann indradyumna mahADvaraH /
tenAsO parvataH puRyaH sarvalokezu viSrutaH // RKS_34.123 //
sidDeSvaraM ca brahmARaM vidDi nArAyaRaM harim /
SravaRAt kIrtanAd asya vizRuloke mahIyate // RKS_34.124 //
tatas tuzwAva tIrTAni rAjA satyavrate sTitaH /
pitfRAM tAraRArTAya tIrTeByaS ca namo namaH // RKS_34.125 //

tIrTAny UcuH:
varaM vfRu mahABAga yatte manasi vartate /
tIrTAnAM vacanaM SrutvA indradyumna uvAca ha // RKS_34.126 //
oMkArasanniDO tIrTe sTAtavyaM madanugrahAt /
evam astv iti rAjAnam uktvA cakruH saritstutim // RKS_34.127 //
kalpagAM tvAM namaskurmo harasya paramAM kalAm /
atIva sarvalokAnAM Buvi KyAtAM saridvarAm // RKS_34.128 //
nAsmat praBAvataH pUtA kiMtu pUtA svaBAvataH /
yadvatsUryapraBA puRyA vahReS cApi praBA yaTA // RKS_34.129 //
himAMSoS cEva rAjendra taTEveyaM mahAnadI /
ityuktvA taM ca rAjAnaM tIrTAny antardaDustadA // RKS_34.130 //
tatastuzwAva gaNgAM vA arGaM dattvA nfpottamaH /
gaNgA BAgIraTI devI taTA BogavatI SuBA // RKS_34.131 //
jAhnavI mokzadA BadrA tAriRI pApanASinI /
svarge mandAkinI cEva devadevanamaskftA // RKS_34.132 //
gAyatrI vedamAtA tvam umA kAtyAyanI taTA /
kim anyad api te devi hareRa SirasA DftA // RKS_34.133 //
kasyAsti SaktiH stotuM tvAmfte candrArDaSeKarAt /

gaNgovAca:
tuzwA 'smi te mahArAja varaM yAcasva suvrata // RKS_34.134 //
gaNgAyA vacanaM SrutvA rAjA tAM pratyuvAca ha /

rAjovAca:
yadi tuzwA 'si deveSi varaM dAtum ihecCasi // RKS_34.135 //
ihEva kriyatAM vAso vara eza pradIyatAm // RKS_34.136 //

gaNgovAca:
evaM Bavatu rAjendra BAgenEva vahAmy aham // RKS_34.137 //
tatas tuzwAva gaNgA tu kalpagAM saritAM varAm /
SrezWA tvaM kalpage devi namaskArye cirAyuzi // RKS_34.138 //
tvat toyasya praBAveRa pAvitryam aBavac ca me /
kalpAnte tu kzayaM yAnti saritaH sAgarAdayaH // RKS_34.139 //
tIrTAni cEva sarvARi tvam evAtrEva tizWasi /
pUjyA tridaSavandyA ca suBage ciragaminI // RKS_34.140 //
gOrIsamA jawAgre vE haramUrtir Bavizyasi /
evam uktvA tato gaNgA namaskftya ca mekalAm // RKS_34.141 //
divyayAnasamArUQA stUyamAnApsarogaREH /

sarasvaty uvAca:
duhitA 'haM tava hyezA DarmataH paripAlitA // RKS_34.142 //
saptakalpavahe Danye tvacCuSrUzAparAyaRA /
AgatAhaM mahABAge tvat pAdAbjadidfkzayA // RKS_34.143 //
snAnaM kartuM taTA devi caturviMSativatsarEH /
kiM na vetsi mahABAge mAM DareSvari vAhini // RKS_34.144 //
kariRIrUpam AsTAya kowitIrTe samAgatA /
sapAdakowitIrTAni candrasUrye same grahe // RKS_34.145 //
snAnArTaM kalpage devi AdizwA vizRunA svayam /
dvAparasya caturTAMSe kurupARqavasenayoH // RKS_34.146 //
yudDArTaM samitO puYjaM sarvatIrTamaye SuBe /
tatra yad dIyate dAnaM tapyate 'Ta tapas taTA // RKS_34.147 //
sarvaM SataguRaM tadDi tvat toye kalpage punaH /
tad eva kowiguRitaM rAhugraste divAkare // RKS_34.148 //
evam uktvA mahArAja kalpagAM ca sarasvatI /
indradyumnaM ca rAjAnaM svasTAnaM cAByagAt punaH // RKS_34.149 //
indradyumnas tato rAjA svayaM tuzwAva BArata /
tvat toyasya praBAveRa pitfdevAS ca tArpitAH // RKS_34.150 //
pavitraM ca tvayA devi trElokyaM sacarAcaram /
tvaM mAtA sarvaBUtAnAM nfRAM saMsAratAriRI // RKS_34.151 //
mekalAsi mahAdevi kalpagA narmadA taTA /
jalapUrReti viKyAtA vinDyaparvataBUzaRam // RKS_34.152 //
api varzasahasreRa kaH stotuM ca kzamaH SuBe /
SrutvA stotram idaM devI nfpasyAsya tadA 'bravIt // RKS_34.153 //
kzatriyARAM sahasrEs tu kfto yajYo 'tra pArTiva /
sadfSas te mahArAja na BUto na Bavizyati // RKS_34.154 //
varaM dadAmi te rAjan yena sidDim avApsyasi /
tasyAs tad vacanaM SrutvA kalpagAyA yuDizWira // RKS_34.155 //
prahasann abravId rAjA brAhmaREH sahitas tadA /
SivaBaktiparo nityaM saptakalpavahe SuBe // RKS_34.156 //
yadi tuzwA 'si me devi varaM dAtuM tvamicCasi /
pravAhAn kuru sapta tvaM dakziRottarakUlayoH // RKS_34.157 //
sarvataH sarvage devi yadi mAM bahu manyase /
imaM varam ahaM manye yadi tuzwA 'si suvrate // RKS_34.158 //
tasya tad vacanaM SrutvA indradyumnasya BArata /
narmadA cAbravId vAkyam indradyumnaM narADipa // RKS_34.159 //
sarvam etat praBAveRa matprasAdAd Bavizyati /
atrAntare ca yad dAnaM dIyate nA 'tra saMSayaH // RKS_34.160 //
tasya saMKyA na vidyate satyam etad bravImi te /
na tezAM punar Avfttir ity Aha BagavAn nfpa // RKS_34.161 //
antyajAH SvapacA vApi mfgAS cEva sarIsfpAH /
sarve te tridivaM yAnti nIlagaNgAsamAgame // RKS_34.162 //
yajYam izwvA nfpaSrezWa indradyumno viSAmpate /
narmadAM ca namaskftya oMkAraM cEva BArata // RKS_34.163 //
svakIyaM yAnam Aruhya satyaDarmaparAyaRaH /
vfto nfpa sahasreRa stUyamAno 'psarogaREH // RKS_34.164 //
viveSa nagarIM puRyAm ayoDyAM devanirmitAm /
etat te kaTitaM rAjann itihAsaM purAtanam // RKS_34.165 //
tataH kAlena mahatA rAjyaM kftvA mahAbalaH /
ayutaM sAgram eveha sa rAjA tridivaM gataH // RKS_34.166 //
SravaRAt kIrtanAd asya gosahasraPalaM laBet /
yamalokaM na paSyec ca pApayoniM na gacCati // RKS_34.167 //

iti SrIskandapurARe revAKaRqe indradyumnayajYanIlagaNgAvatAro nAma catustriMSo 'DyAyaH ||


RKS aDyAya 35

yuDizWira uvAca:
vEdUryaparvataM ramyaM surasidDanizevitam /
mAnDAtA kena kAryeRa gato vE saptakalpagAm // RKS_35.1 //
taTA pASupatAstreRa hatvA vE tripuraM haraH /
pAtAlaM BedayitvA tu rasAtalatalaM yayO // RKS_35.2 //
jAleSvaraM taTA liNgam utTitaM kena hetunA /
nIlagaNgA kaTaM tatra kalpagA BedamAgatA // RKS_35.3 //
bARAsuraH Sive BaktaH SivalabDavaraH SuciH /
liNgAni tAni teneha pUjitAni mahAmune // RKS_35.4 //
saMKyayA navakowyas tu tAni kziptAni tatra vE /
etat sarvaM samAsena kaTayasva mahAmune // RKS_35.5 //
yaTASrutaM purAkalpe purARe skandakIrtite /
brahmavizRvAdidevAnAM pArvatyAH zaRmuKasya ca // RKS_35.6 //
taTA tu kaTyatAM tAta yaToddizwaM Sivena tu /

mArkaRqeya uvAca:
SfRu rAjan mahAbAho kaTyamAnaM niboDa me // RKS_35.7 //
svArocize 'ntare prApte Adikalpe kfte yuge /
devAnAM saNgamaM yatra kElAse parvatottame // RKS_35.8 //
kArttikyAM ca surAH sarve haraM drazwum upAgatAH /
tatra devagaRAn sarvAn skando vacanam abravIt // RKS_35.9 //
mayA SrutaM ca dfzwaM ca Sivena kaTitaM purA /
azwalakzARi sArDAni granTe 'smin kIrtitAni ca // RKS_35.10 //
Sivaloke SivenEva nibadDAni yaTA yaTA /
tad arDaM vEzRave loke tad ardDaM brahmaRaH pure // RKS_35.11 //
sapAdalakzaM sUryasya loke cEva vyavasTitam // RKS_35.12 //
caturBiraDikASItisahasrARi taTA kramam /
KyAtAni martyaloke ca nAtra kAryA vicAraRA // RKS_35.13 //
sUtaH saMgrahakartA ca saMhitAs tatra eva ca /
kalpaskando mahAskandaH purARaM saptaDA viduH // RKS_35.14 //
sargaS ca pratisargaS ca vaMSo manvantarARi ca /
vaMSAnucaritaM ceti purARaM paYcalakzaRam // RKS_35.15 //
aSaktA mAnuzA loke alpajIvena jIvikAH /
yudDihInA durAcArA Bavizyanti kalO yuge // RKS_35.16 //
na svADyAyo vazawkAro na tapo na ca yAjanam /
strIkAmA lolupA viprAH kAmyakftyAs tu yAcakAH // RKS_35.17 //
pratigrahaparA nityaM kuwumbaBaraRArTinaH /
AtmAnaM nEva buDyante strIRAM snehavaSaMgatA // RKS_35.18 //
kukarmARi karizyanti DarmizWAstApasAs taTA /
kalO yuge taTA prApte kAle kOlA digambarAH // RKS_35.19 //
ekavarRAH prajAH sarvA rAjA mlecCo Bavizyati /
hIne yuge taTA prApte bOdDasTe cEva keSave // RKS_35.20 //
alpAyuzaS cEva martyA alpavIryaparAkramAH /
nAnAdeSopadravAS ca Bavizyanti mahAmune // RKS_35.21 //
vedAn vE prArpayizyanti dvijAS cARqAlavaMSinaH /
vedAveSaM karizyanti vedavikrayaRaM taTA // RKS_35.22 //
rAjadvAre gamizyanti DanaprAptisamIhayA /
vikrayaM cAgnihotrARAM kanyAnAM vikrayaM taTA // RKS_35.23 //
karizyanti dvijAH sarve SrotriyA vratavarjitAH /
pUrRe tu dvAdaSe varze narAH palitayOvanAH // RKS_35.24 //
daSa dvAdaSavarzA tu nArI garBaDarA Bavet /
nArI na puruzaM manyet na mAtApitarO sutaH // RKS_35.25 //
nasnuzA manyate SvaSrUM duhitA mAtaraM taTA /
etad uddeSataH proktaM prakftaM SfRu BArata // RKS_35.26 //
yajYaM kartuM mahArAja mAnDAtA nfpasattamaH /
vEdUryaparvataM prAptaM pitFRAM tAraRAya ca // RKS_35.27 //
devatAnAM hitArTaM vE jaGAna tripuraM haraH /
jvalat pASupatAstreRa tad dagDam aBavat purA // RKS_35.28 //
pAtAlAt tena cAnItaM liNgaM jAleSvaraM taTA /
kAmadaM mokzadaM cEva sadAdevanamaskftam // RKS_35.29 //
lokAnAM tAraRArTAya nIlagaNgA samAgatA /
meGarAjasamudBUtA sarvapApaharA parA // RKS_35.30 //
tasyAM SrAdDaM prakurvIta pitFRAm akzayecCayA /
bARAsurasya liNgAni kowitIrTe SivAlaye // RKS_35.31 //
patitAni jale cEva narmadAyA narADipa /
pUjitAni pavitrARi BuktimuktipradAni tu // RKS_35.32 //
bARaliNgAni rAjendra KyAtAni Buvanatraye /
na pratizWA na saMskAraH tezAmAvAhanAdi ca // RKS_35.33 //
evam eva prapUjyAni SivarUpARi BArata /
etat te kaTitaM sarvaM yatpfzwo 'haM tvayA 'naGa // RKS_35.34 //
SfRu rAjan kaTAM divyAm anyAM pApapraRASinIm /
aGaGnI yA pratItA me kIrtayizyAmi te 'naGa // RKS_35.35 //
astIha parvataH SrImAn vEdUryo nAma nAmataH /
tatra puRyAni tIrTAni tizWantyAyatanAni ca // RKS_35.36 //
kAmaM kAmaPalEr vfkzEH puzpitEH PalitEs taTA /
divyapakzininAdES ca vAnIravanarAjiBiH // RKS_35.37 //
SAlEs tAlES ca saralEs tamAlEr upaSoBitA /
nadI pApaharA puRyA narmadA tatra BArata // RKS_35.38 //
trElokye yAni tIrTAni puRyAnyAyatanAni ca /
saritaH sAgarAH SElAdevAS ca sapitAmahAH // RKS_35.39 //
narmadAyAM nfpaSrezWa sidDaganDarvacAraRAH /
snAtum AyAnti te sarve sarvasidDis tu BArata // RKS_35.40 //
kiM tatra parvate rAjan yatra viSvAvasurmuniH /
na yakzADipatir yatra kubero naravAhanaH // RKS_35.41 //
vEdUryaSiKare puRye tatra sAkzAd vivasvataH /
nityaM puzpaPalA yatra pAdapA haritacCadAH // RKS_35.42 //
bahvAScaryaM taTA tatra dfSyate parvatottame /
puRye svargopame divye nityaM devarzisevite // RKS_35.43 //
hlAdinI puRyatIrTAnAM rAjarze tatra vE sarit /
vEvasvatAntare prApte rAjannAdikfte yuge // RKS_35.44 //
oMkArasyAvatAreRa savEdUryamayo giriH /
tretAyuge maRimayo dvApare hEmarUpakaH // RKS_35.45 //
kalO pApaharaH prokto yaTA devas taTA giriH /
etat te sarvamAKyAtaM yaTAdfzwaM purAtanam // RKS_35.46 //

iti SrIskandapurARe revAKaRqe vEdUryaparvatavarRanaM nAma paYcatriMSo 'DyAyaH ||


RKS aDyAya 36

mArkaRqeya uvAca:
vasudAnas tu rAjarziS cakravartI purA 'Bavat /
ayoDyADipatiH SrImAn CakratulyaparAkramaH // RKS_36.1 //
buBuje pfTivI sarvAM grAmam ekam ivATa saH /
Ije yAgasahasreRa hayameDakftena ca // RKS_36.2 //
sapAdalakzamaDikaM sarvA jIvanti ca prajAH /
na tatra dIno duHKI vA daridro vA 'pi kaScana // RKS_36.3 //
svayaM kAmaduGA DenuH pfTivI sasyaSAlinI /
eva pAlayatas tasya pfTivIM pfTivIpate // RKS_36.4 //
narmadAdakziRe kUle dEtyAs tridaSakaRwakAH /
ketumAlI suketuS ca sumuKo dunduBis taTA // RKS_36.5 //
DarmaviGnaM ca kartAraH samudBUtAH surAlaye /
ke 'pi no SaknuvantIha yajYaM kartuM BayAt tadA // RKS_36.6 //
vasudAno 'bravId vAkyaM vaSizWaM brahmavittamam /
kasmiMs tIrTe hi nirviGno hayameDo viDIyate // RKS_36.7 //
yajYavidyA viDAnena nirdiSya mama kaTyatAm /
tasya tad vacanaM SrutvA vasudAnasya DImataH // RKS_36.8 //
vaSizWaS cAbravId vAkyaM rAjAnaM prati BArata /
na Sakyate muKaH kartuM hayameDo viSezataH // RKS_36.9 //
amareSvarasya mUrtir vE dakziRASAmuKe sTitA /
dAnavEr nirjitAs tatra sarve devAH savAsavAH // RKS_36.10 //
yajYaBAgaM grahItuM na Saknuvanti kadAcana /
etasmAt kAraRAd rAjan satyam etat tavoditam // RKS_36.11 //
tasya tadvacanaM SrutvA vaSizWasya mahAtmanaH /
cukopa vasudAnaS ca pratyAha ca puroDasam // RKS_36.12 //
hatvEtAn rAkzasAn pApAnadya vE devakaRwakAn /
devAnAM ca prasAdena karizye yAgam uttamam // RKS_36.13 //
evamuktvA yayO rAjA sarvasamBArasaMvftaH /
brAhmaREH sahito vidvAn ftvigBir vedapAragEH // RKS_36.14 //
gavAM ca paYcalakzARi savatsAnAM payomucAm /
sapAdalakzamaSvAnAM dantinAm ayutaM taTA // RKS_36.15 //
maRimARikyaratnAni hemarUpyavasUni ca /
viviDaM BakzyaBojyaM ca AjyaM vrIhitilAMs taTA // RKS_36.16 //
maRqapAn yajYayUpAMS ca samAdAya nfpottamaH /
evaM pravartite yajYe nirviGnena tu BArata // RKS_36.17 //
AvaBftyodakEH klinnA vasuDA hemanirmitA /
baBUvur lulitA ye tu kardame mfgapakziRaH // RKS_36.18 //
te hemavarRakAH sarve baBUvus tatra BArata /
yugapat pUjitA yatra brahmavizRumaheSvarAH // RKS_36.19 //
homAc ca pfTak kzIrAjyapravAhAs tatra nirgatAH /
gavAM mUtrapravAhaS ca tatrABUt nfpasattama // RKS_36.20 //
snAnodakaM ca devAnAm fziBir vedapAragEH /
yat kftaM tat pravAhaS ca tatrAsIt nfpasattama // RKS_36.21 //
pravAhezu ca sarvezu militezu tadA nfpa /
ApagA kapilA nAma dfzwA brahmarzidEvatEH // RKS_36.22 //
narmadAsaNgamas tatra rudrAvartaH prakIrtitaH /
tatas tu brAhmaRAH sarve dakziRABiH prapUjitAH // RKS_36.23 //
gajASvaraTamArUQA nAnABaraRaBUzitAH /
tuzwA devagaRAH sarve Ucus taM pArTivaM tadA // RKS_36.24 //
varaM vfRu mahABAga yajYenAnena suvrata /

vasudAna uvAca:
revAkapilasamBede snAtvA 'Byarcya maheSvaram // RKS_36.25 //
vimAnEs tridivaM yAntu ye mftA na punarBavAH /
imaM varam ahaM manye dIyatAM madanugrahAt // RKS_36.26 //

devA UcuH:
kAmaM kAmaM Palizyanti cintitAs te manoraTAH /
varaM dattvA ca Bo rAjan prItA vE devatAs tataH // RKS_36.27 //
svaM svaM vimAnam Aruhya muditAs tridivaM yayuH /
vasudAno 'pi rAjarzir brAhmaREr vedapAragEH // RKS_36.28 //
mudA paramayA yukto hyayoDyAm AyayO tadA /
tIrTasyAsya praBAveRa sAntaH puraparicCadaH // RKS_36.29 //
BogAMS ca puzkalAn BuktvA gato mAheSvaraM puram /
etat te kaTitaM sarvaM revAkapilasaNgamam // RKS_36.30 //
SravaRAt kIrtanAd asya mucyate BavabanDanAt // RKS_36.31 //

iti SrIskandapurARe revAKaRqe kapilAvatAro nAma zawtriMSo 'DyAyaH ||


RKS aDyAya 37

mArkaRqeya uvAca:
svAyamBuve 'ntare prApte Adikalpe kfte yuge /
arunDatIprasUtAyA dAkzAyaRyAs suto 'Bavat // RKS_37.1 //
viSravAM nAma rAjA 'BUc CakratulyaparAkramaH /
maTurADipatiH SrImAMS cakravartI mahAbalaH // RKS_37.2 //
nirjitA 'maradEtyAS ca sa rAjA maGavA tviva /
sarvakAmasamfdDAS ca brAhmaRAS cetare janAH // RKS_37.3 //
evaM SAsayataH pfTvIM DanaDAnyasamAkulAm /
na durBikzaM na dAridryaM kvacid astiM mahItale // RKS_37.4 //
etasminn antare prApte prasTito 'marakaRwakam /
snAtvA ca kowitIrTe vE samaByarcya maheSvaram // RKS_37.5 //
dakziRAM mUrtim ASritya tasya devasya BArata /
samADisTo Baved yAvat sa rAjA DarmavatsalaH // RKS_37.6 //
tAvat paSyati maDyAhne pratIcyAdityamaRqalAt /
dvO sUryO pUrvadigBAge gatO dvO dAkziRAM diSam // RKS_37.7 //
dvO pAtAlaM taTA cordDvaM dvO sUryO caRqarUpiRO /
kAlaH saMvartako vahniH prajajvAla tadA nfpa // RKS_37.8 //
rOdrAS ca dAruRA vAtA vavuH pralayakAriRaH /
digdAho BUmikampaS ca utkApAtAS ca dAruRAH // RKS_37.9 //
patitAs sidDaganDarvA devalokAt sakinnarAH /
vidyADarAs taTA yakzAH karmacCedAdiva vyutAH // RKS_37.10 //
vidyADaryo rudantyaS ca taTEvApsarasas taTA /
prajajvAla mahAvahRiH saSElavanakAnanAm // RKS_37.11 //
BasmIkftya DarAM sarvAM revAkUlam ivAgamat /
tfzArto dAhasantaptas tadABUt nfpasattamaH // RKS_37.12 //
samudyataH payaH pAtuM yAvat paSyati mekalAm /
tAvat tan maDyamArge tu vAri kiMcin na vidyate // RKS_37.13 //
pravAho reRuBUtaS ca dfSyate na tu narmadA /
saritaH sAgarAn CElAn baBrAma sa sarAMsi ca // RKS_37.14 //
jalaM pAtuM na kutrApi labDavAn sa nfpottamaH /
apaSyat narmadAM devIM vinDyaM girivarottamam // RKS_37.15 //
pravizwo narmadAmaDye nfpaS cintAkulo 'Bavat /
jalaM vinAdya maraRaM niyataM me na saMSaya // RKS_37.16 //
antarhitaM jagat kftsnaM na ca kiMcij jalaM vinA /
cintayitvA nfpaSrezWa oMkAraM ca samASrayat // RKS_37.17 //
parvatArohaRaM yAvat tfzArtaH kartum icCati /
tAvat paSyati rAjAsO tatra vE kalpaSAKinam // RKS_37.18 //
PalitaM puzpitaM ramyaM SAKABir upaSoBitam /
taM dfzwvA Sayito rAjA CAyAM prApya suSItalAm // RKS_37.19 //
SarIram amftaM BUtaM jIvitASABavat tadA /
apaSyat puruzaM tatra SayAnaM dIptatejasam // RKS_37.20 //
tad ucCvAsena lokA vE kampitAS cordDvaSas tadA /
pAtAlAni taTA sapta niHSvAsena yuDizWira // RKS_37.21 //
kumBAH pArSve ca catvAras tasya tizWanti sodakAH /
tAn dfzwvA cintayAmAsa tfzArto nfpasattamaH // RKS_37.22 //
boDaye suKasuptaM no nAdattaM ca pibAmy aham /
kiM karomItI saMcintya taM praRamya sTito nfpaH // RKS_37.23 //
mAnuzIM tanum ASritya sTito 'yaM puruzottamaH /
svayaM prajApatir devo hartA kartA jagatpraBuH // RKS_37.24 //
tato 'paSyad dvitIyaM ca puruzaM dIptatejasam /
vfzArUQaM trinetraM ca SUlapARipinAkinam // RKS_37.25 //
BasmojjvalitagAtraM ca jawAmukuwaDAriRam /
kapAlamAlABaraRaM taqijjyotiHsamapraBam // RKS_37.26 //
daMzwrAkarAlaM puruzaM piNgAkzaM SaSiSeKaram /
taM dfzwvA tAdfSaM rUpaM sarvezAM lomaharzaRam // RKS_37.27 //
rAjA tuzwAva deveSaM sarvadevanamaskftam /
jaya deva mahAdeva Adideva namo 'stu te // RKS_37.28 //
tfzA mAM bADate deva SUlapARe SfRuzva tat /
prayacCa SItalaM toyaM yena jIvAmi SaNkara // RKS_37.29 //
tasya tadvacanaM SrutvA prahasann abravIc CivaH /
jalpatas tasya devasya cAsye dfzwAH samantataH // RKS_37.30 //
surA brahmarzayo lokAH sapta cEva carAcarAH /
pAtAlAni ca BUtAni ganDarvoragarAkzasAH // RKS_37.31 //
tato dadarSa nArIM ca samudvignAM samAgatAm /
rajo guRWita sarvANgIM ruDireRa pariplutAm // RKS_37.32 //
anantadIptatejaskAM mArutodDUtamUrDajAm /
bAlaM niDAya vAmorO kanyAM cEva stanAntare // RKS_37.33 //
brahmasUtratridaRqAByAM kuRqalAByAM alaMkftAm /
dfzwvA tAM sa tato rAjA provAca vacanaM tadA // RKS_37.34 //
jaya devi mahAdevi lokAnugrahakAriRi /
tfzayAplutadeho 'haM jalaM pAyaya mAm iha // RKS_37.35 //
tasya tadvacanaM SrutvA taM prAha parameSvarI /
stanyaM piba mahIpa tvaM yadi tvAM vADate tfzA // RKS_37.36 //
tasyAs tadvacanaM SrutvA cintayAmAsa pArTivaH /
stanaM pAsyAmi deveSi nArI vacanam abravIt // RKS_37.37 //
pratijYAtaM mayA pUrvaM sutejas te nfpottama /
agre nyasya stanaM tvAM vE paScAd dAsyAmi bAlakam // RKS_37.38 //
tasmAt piba mahABAga stanyaM me nAsti pAtakam /
tata provAca nfpatis tAM nArIM kAmarUpiRIm // RKS_37.39 //
akAryam etat sarvezAM mAdfSAnAM kutaH kaTA /
anyo 'nyaM jalpatAM tezAM sA tatrAntaraDIyata // RKS_37.40 //
kva gatA 'si mahAdevIty uktvA vismayam AgataH /
svapnalabDA yaTA vArtA nizkalA pratiBAsate // RKS_37.41 //
indrajAlam ayaM yadvan mfgatfzRAjalaM yaTA /
evaM cintayatas tasya punaragre vyavasTitA // RKS_37.42 //
tAM dfzwvEva tato rAjA sAzwANgaM praRipatya ca /
kAsi tvaM hi varArohe satyam etad bravIhi me // RKS_37.43 //
umA kAtyAyanI gaNgA vedamAtA sarasvatI /
brahmARI ca mahAlakzmIH kaTayasva prasAdataH // RKS_37.44 //
samAnaH puruzaH ko 'yaM kumBAS catvAra eva ke /
vfzArUQastrinetraS ca ko 'yaM SUlapinAkaDfk // RKS_37.45 //
utsaNge nihitaH ko 'yaM bAlakaH kA ca kanyakA /
mUrKo 'haM nABijAnAmi jananaM maraRaM yaTA // RKS_37.46 //

stry uvAca:
pfTivIM vidDi mAM rAjan saptadvIpEralaMkftAm /
saptapAtAlalokES ca saSElavanakAnanAm // RKS_37.47 //
saritaH sAgarAH SElAmamodaranivAsinaH /
vyAptaM mayA jagat sarvaM trElokyaM sacarAcaram // RKS_37.48 //
paryaNkaSAyinaM devaM SaNKacakragadADaram /
jagadyoniM hariM vidDi saMsArArRavatAraRam // RKS_37.49 //
trinetraM SUlapARiM ca vidDi devaM maheSvaram /
vfzArUQaM mahAdevaM lokanATaM jagatpatim // RKS_37.50 //
utsaNgasTaM SiSuM vidDi brahmARaM sfzwikArakam /
triBir vyAptaM jagatsarvaM brahmavizRumaheSvarEH // RKS_37.51 //
jagatsfzwikaro brahmA svayaM pAlayitA hariH /
saMhArakArako rudras triBir vyAptaM jagat tataH // RKS_37.52 //
kalaSAMS caturo vidDi samudrAn parvatasTitAn /
stanamaDye gatAM kanyAM narmadAM vidDipAvanIm // RKS_37.53 //
etac CrutvA vaco rAjA vismayaM paramaM gataH /
tataH kAlena mahatA punaH sfzwiH pravartate // RKS_37.54 //
sarvalokahitArTAya brahmavizRumaheSvarAH /
kalpe kalpe mayA dfzwam etat sarvaM yuDizWira // RKS_37.55 //
nyagroDaH kalpavfkzaS ca oMkAraH saptakalpagA /
ahaM vEdUryaSElaS ca paraliNgAni BArata // RKS_37.56 //
akzayaM vA 'vyayaM cEtat sarvaM jAnIhi tattvataH /
etat te kaTitaM rAjan yat pfzwo 'haM tvayA 'naGa // RKS_37.57 //
BaktastvaM SravaRe SradDA purARAnAM na saMSayaH /
SravaRAt kIrtanAd asya mucyate BavabanDanAt // RKS_37.58 //

iti SrIskandapurARe revAKaRqe kalpAntadarSanaM nAma saptatriMSo 'DyAyaH ||


RKS aDyAya 38

yuDizWira uvAca:
IdfSaM yasya mAhAtmyaM tIrTasya ca paraMtapa /
tfptiM nEvADigacCAmi SfRvan vedavidAM vara // RKS_38.1 //
samarTEH sarvakAryezu brAhmaREr vedapAragEH /
BUyas tIrTasya mAhAtmyaM nivedaya mahAmate // RKS_38.2 //

mArkaRqeya uvAca:
asti tIrTaM mahArAja liNgam anyaM yameSvaram /
darSanAt pUjanAd asya yamalokaM na paSyati // RKS_38.3 //
narmadAdakziRe tIre kapilAyAS ca paScime /
vizRos tatra purI ramyA SakrasyevAmarAvatI // RKS_38.4 //
kalpakowiyugaM cApi tasyAM tizWati mADavaH /
purA devAsure yudDe dAnavEr devakaRwakEH // RKS_38.5 //
nirjitA devatAH sarvAs tadAsIc ca DarArditA /
brahmAdyA devatAH sarvA kzIrodarRavaSAyinam // RKS_38.6 //
tuzwuvuH praRipatyEnaM stutyaM cAntaHsTam avyayam /
jaya deva jagannATa dEtyAntaka janArdana // RKS_38.7 //
vArAharUpamAsTAya prodDftA vasuDA tvayA /
udDftA matsyarUpeRa vedAH sAgaramaDyataH // RKS_38.8 //
kUrmaSezAdirUpES ca devAnAmArtinASanam /
balir vAmanarUpeRa tvayA badDo 'surAriRA // RKS_38.9 //
hiraRyakaSipur dEtyaH sarvalokaBayaMkaraH /
tvayA nfsiMharUpeRa nihato devakaRwakaH // RKS_38.10 //
vedamUla jagannATa rakza naH SaraRAgatAn /
SrutvA stotram idaM devo brahmARaM vAkyam abravIt // RKS_38.11 //
kim arTaM ca tvayA brahman kzIrode 'haM praboDita // RKS_38.12 //

brahmovAca:
tvayA vinA jagan nATa kzoRI CannA surAriBiH // RKS_38.13 //
sUryeRa ca vihInaM hi nirAlokaM jagadyaTA // RKS_38.14 //

vizRur uvAca:
brahman BayaM tyajASUtvaM dAnavo 'yaM durAsadaH /
acireREva kAlena GAtayAmi ca dAnavam // RKS_38.15 //
evamuktvA surEH sArdDamAjagAma janArdanaH /
sudarSanena cakreRa dAnavAnAM SirAMsi ca // RKS_38.16 //
cakarta BagavAn vizRuH sarvalokahitAya vE /
BayArtA dAnavAH sarve palAyanaparAyaRAH // RKS_38.17 //
vizRos trAsAt tu te sarve rasAtalatalaM yayuH /
punaH pravartito yajYo dvijadevatapasvinAm // RKS_38.18 //
tasyAM puryAM mahABAga devo 'BUd dEtyasUdanaH /
tatra yas tyajati prARAn avaSaH svavaSo 'pi vA // RKS_38.19 //
vEzRavena vimAnena vizRuloke mahIyate /
kapilA paScimAyAM tu nIlagaNgAsamAgatA // RKS_38.20 //
azwAyutAni tIrTAni vizRunA preritAni vE /
cakratIrTaM vAmanaM ca kowitIrTaM yugaMDaram // RKS_38.21 //
tatra snAtvA naro rAjan kowitIrTaPalaM laBet /
sudarSanaM nAma tIrTaM dEtyasUdanam eva ca // RKS_38.22 //
vizRvAvartaM SivAvartaM lakzmyAvartaM taTEva ca /
tatra yad dIyate dAnaM tasya saMKyA na vidyate // RKS_38.23 //
vizRos tu prIRanaM kftvA anantaPalam aSnute /
kroSamAtrapramARaM hi vizRukzetraM prakIrtitam // RKS_38.24 //
na viSed brahmahatyA ca satyam etacCivoditam /
mAsopavAsaM yaH kuryAd agnihotraM taTEva ca // RKS_38.25 //
pativratA tvaM satyaM ca svADyAyaM yajYakarma ca /
cAndrAyaRaM parAkaM ca pitFRAM ca tilodakam // RKS_38.26 //
pitaras tasya tfpyanti loke krIqanti vEzRave /
ekarAtraM trirAtraM ca kfcCraM sAntapanaM taTA // RKS_38.27 //
atikfcCraM parRakfcCraM taTA 'nyad vEzRavaM vratam /
ekAdaSyAM na BuNkte yaH pakzayor uBayor api // RKS_38.28 //
sa gacCati paraM sTAnaM yatrAste BagavAn hariH /
anyakzetrAt kowiguRaM PalaM vE keSavo 'bravIt // RKS_38.29 //
tatra japtaM tapas taptaM sarvaM Bavatu cAkzayam /
SravaRe dvAdaSI puRyA rohiRyAm azwamI SuBA // RKS_38.30 //
tatropozya mahArAja vizRuloke mahIyate /
cARqAlaH Svapaco vA 'pi tiryagyonigato 'pi vA // RKS_38.31 //
atra yas tyajati prARAn vizRulokaM sa gacCati /
kArttike cEva vESAKa upavAsaM karoti yaH // RKS_38.32 //
daSakowy upavAsAnAM PalaM prApnoti mAnavaH /
SaNkareRa purA gItaM purARe skandakIrtite // RKS_38.33 //
mAsopavAsino dfzwvA tatrEva ca pativratAH /
DarmarAjaH svayaM gatvA arGaM teByo nivedayet // RKS_38.34 //
zazwiyAnasahasrEs tu Agato BagavAn praBuH /
sahasrayojanaM yAvad AyAti BagavAn yamaH // RKS_38.35 //
SuklavastraparIDAno Darmatejo vapur DaraH /
sTitvA yAnasya cEvAgre BaktyA pAdO ca vandate // RKS_38.36 //
pradfSya vEzRavaM lokaM tato gatvA nivartate /
pratyAgatezu yAnezu apfcCan svecCayA yamam // RKS_38.37 //
brahmaRo mAnasAH putrAH sapta cEva maharzayaH /
kasmAc ca kAraRAd Darma pAdacArI gataH svayam // RKS_38.38 //
kaTayasva mahABAga paraM vismayam AgatAH /
prahasya cAbravId DarmaH SfRvantu munisattamAH // RKS_38.39 //
pativratAnAM dIptiM ca dIptiM mAsopavAsinAm /
aSaktA drazwum etAsAM vimAnAn dUrataH sTitAn // RKS_38.40 //
tAByaH pratyAgatAH sarve mama BftyA BayaMkarAH /
etasmAt kAraRAd viprAH pAdacArI gato hy aham // RKS_38.41 //

mArkaRqeya uvAca:
mAhAtmyAc cAmarAvatyAM harer amitatejasaH /
vAsaS ca yajanaM tatra kIrtitaM kalinASanam // RKS_38.42 //
aTAnyaH paramo devo brahmeSa iti viSrutaH /
revAyA uttare kUle saMsTitaH pApanASanaH // RKS_38.43 //
arcanAt tasya devasya naSyetEno yuDizWira /
pitaras tfptim AyAnti brahmalokam avApnuyuH // RKS_38.44 //
laNkeSvarAd dakziRataH sidDaliNgaM prakIrtitam /
arcanAt sparSanAt tasya gARapatyam avApyate // RKS_38.45 //
viSveSvaraM mahAliNgaM sarvadevam ayaM SuBam /
SuklAzwamyAM ca vESAKe liNgAyutaPalaM laBet // RKS_38.46 //
arcanAt tasya liNgasya SivasyAnucaro Bavet /
tato gacCen mahArAja revAyA uttare tawe // RKS_38.47 //
pApapraRASanaM cEva liNgaM paramasidDidam /
arcanAt tarpaRAt snAnAd brahmahatyAM vyapohati // RKS_38.48 //
fRAnAM mocanaM cEva liNgaM pApapraRASanam /
anekaBAvikaM cEva fRaM tasya praRaSyati // RKS_38.49 //
tilodakapradAnena fRamocanadarSanAt /
pitaras tasya tfpyanti yAvac candrArkatArakam // RKS_38.50 //
aTAnyat paramaM liNgaM trizu lokezu viSrutam /
dAruvane sidDaliNgaM kaTaM paSyanti kaSmalAH // RKS_38.51 //
narmadAcarusamBede snAnaM kftvA yaToditam /
snApayitvodakeneSaM bilvapatrES ca pUjanAt // RKS_38.52 //
na tasya punar Avfttir umAmAheSvarAt purAt // RKS_38.53 //
catuzkeSvaraM sidDaliNgam AmalakyAH pramARataH /
arcitaM vE surEr dEtyEr na taM paSyanti mAnavAH // RKS_38.54 //
karoty atra tu yaH SrAdDaM putraH paramaDArmikaH /
pitaras tasya tfpyanti yAvad AhUta saMplavam // RKS_38.55 //
SAkalyasyASramaM puRyaM yojanAyutavistaram /
yajYaparvatam AsAdya niHsftA carukA nadI // RKS_38.56 //
SakreRezwaM purA tatra bfhaspatipuroDasA /
etat puRyatamaM loke gIyate sarvadEvatEH // RKS_38.57 //
candrasUryoparAge tu yatPalaM kurujANgale /
revAcarukasaMyoge tatPalaM SivakIrtitam // RKS_38.58 //
tatrAKyAtaM dAruvanaM Buvi sarvEr nizevitam /
munInAM zazwisAhasrEs tretAtapasi saMsTitEH // RKS_38.59 //
kandamUlaPalAhArEr agnihotraparAyaREH /
etat tIrTapraBAveRa gatAs te brahmaRaH purIm // RKS_38.60 //
nihatya cAnDakaM tatra nanarta BagavAYCiva /
gaRAnAM nAyakAH sarve nAnAvAdyAnavAdayan // RKS_38.61 //
tatra nftyati deveSaH sarvA nftyanti devatAH /
tena dAruvanaM KyAtaM liNgaM pApapraRASanam // RKS_38.62 //
arcanAt tasya devasya gARapatyam avApnuyAt /
vimaleSvaraM tatra liNgaM sarvadevam ayaM SuBam // RKS_38.63 //
snAnAt tatra divaM yAnti ye mftA na punarBavAH /
nirmalIkftadehAs tu kftAs tatra surAsurAH // RKS_38.64 //
pinAkinA mahArAja nItAH sarve trivizwapam /
tilodakEH piRqadAnEH pitFn prIRAti yo naraH // RKS_38.65 //
sa gacCati paraM sTAnaM yatra devo maheSvaraH /
candrasUryagrahe prApte dAnasaMKyA na vidyate // RKS_38.66 //
Sivam aByarcya tatrEva gARapatyam avApnuyAt /
vimaleSvaraM tatra liNgaM svayaM vidDi maheSvaram // RKS_38.67 //
vyAGreSvaraM yatra liNgaM vyAGrI yatra divaM gatA /
tilodakapradAnena havizA piRqadAnataH // RKS_38.68 //
pitFn udDarate putraH SatapUrvAMs taTA parAn /
vaset sa vAruRe loke yAvad indrAS caturdaSa // RKS_38.69 //
arcanAt tasya devasya kIrtanAc CravaRAd api /
indralokam avApnoti satyam etan mayoditam // RKS_38.70 //

iti SrIskandapurARe revAKaRqe cakrasvAmivarRano nAmAzwatriMSattamo 'DyAyaH ||


RKS aDyAya 39

yuDizWira uvAca:
liNgaM vyAGreSvaraM nAma viGnakartfsamAgame /
kaTitaM yan mahABAga sarvapApavimokzaRam // RKS_39.1 //
praBAvaM vedituM tasya punar icCAmy ahaM mune /

mArkaRqeya uvAca:
SfRu rAjan kaTAM divyAM sarvapApapraRASinIm // RKS_39.2 //
baBrur nAma purA cAsIdrAjA paramaDArmikaH /
puRqravardDanavAsI ca satyaDarmaparAyaRaH // RKS_39.3 //
pituH kzayAhe samprApte SrAdDakAle susaMyataH /
nityaM nEmittikaM karma pitrarTaM sa cakAra ha // RKS_39.4 //
yajYakAle nivftte 'Ta budDiM prApya tu BArata /
cintayAmAsa rAjAsO kiMkaromItI cAbravIt // RKS_39.5 //
fzayo nirapekzASAH kandamUlaPalASinaH /
viprAtiTiM na paSyAmi kam Bojayitum utsahe // RKS_39.6 //
saMcintya vipraBojyArTaM pAkam apsu vyanikzipat /
fgvedaS ca tato vAkyaM kopAt prAha tatas tadA // RKS_39.7 //
idAnIM dvAparasyAnte vartate pApasaMBavaH /
vEvasvate 'ntare prApte brAhmaRA labDakAmukAH // RKS_39.8 //
te BuYjan kAmukAH sarve rAjadravyaM sakilbizam /
deSe kadAcit puRyAhe BAradvAjASramaMgataH // RKS_39.9 //
so 'BivAdya namaskftya muniM tatra vyavasTitaH /
BAradvAjo 'bravId vAkyaM tasmE dattvAsanaM mahat // RKS_39.10 //
svAgataM te mahArAja kuSalaM saha BAryayA /
ciraM dfzwo 'si DarmajYa ekAkI tvaM kaTaMcana // RKS_39.11 //

rAjovAca:
adya me kuSalaM brahmaMstvatpAdAmbujadarSanAt /
maharze SrAdDakAlo 'yAM pitFRAM mama vartate // RKS_39.12 //
Bojaye 'haM yaTA vipraM taTA tvaM kartum arhasi /
tasya tadvacanaM SrutvA BAradvAjo 'bravId vacaH // RKS_39.13 //
maharzIRAM sahasrARi tuzwAnAm UrDvaretasAm /
haMsalomaSamuKyAnAM yadi BojayituM kzamaH // RKS_39.14 //
paScAt pravartate SrAdDaM satyam etad bravImy aham /
dadyA hemamayaM pIWaM dadyA DAnyaM taTA vasu // RKS_39.15 //
maDuDenuM taTA divyAM payoDenuM taTEva ca /
agniSOcasya kOpInaM vastrasya tu viSAmpate // RKS_39.16 //
tasya tadvacanaM SrutvA BAradvAjasya BUpatiH /
evamastviti taM coktvA sarvaM patnyE nyavedayat // RKS_39.17 //
mahokzaM kalpayitvA pitfkAryaM nivartaye /
SrOtasmArtAdikaM karma AmizaM pitftarpaRam // RKS_39.18 //
ityAdismftivAkyAni paryAlocya punaH punaH /
mahokzaM ca tato hatvA tarpayAmAsa tAn pitFn // RKS_39.19 //
anaqvAhaM paSuM jYAtvA BAradvAjAdayas tataH /
kupitAH karmaRA tena rAjYIM rAjAnam eva ca // RKS_39.20 //
kopasaMBArasaMtaptA garhayanto 'bruvaMs tadA /
surAmAMsAdimADvIkaM kftvA gomAMsaBakzaRam // RKS_39.21 //
taptakfcCraM cared vipro mOYjIbanDena SUdDyati /
aBakzaBakzaRaM kftvA karIzAgnO viSed dvijaH // RKS_39.22 //
GAtitAni tvayA cAzwO sahasrARi tapasvinAm /
havyaM devA na gfhRanti kaTaM ca pitaraH punaH // RKS_39.23 //
tvayA vE kratavaScezwAste gatA vE Svayonizu /
vyarTamAsa tapaste 'dya mUlanASas tvayA kftaH // RKS_39.24 //

baBrur uvAca:
vedoktaM yaH parityajya DarmamanyaM samAcaret /
daSavarzasahasrARi SvayonO jAyate Druvam // RKS_39.25 //
vedArTanindakA ye vE brAhmaRA jYAnadurbalAH /
iha janmani SUdrAste mftAH SvAno Bavanti te // RKS_39.26 //
gomeDo hayameDaS ca narameDas taTA 'paraH /
kzatriyAstvaTa jIvanti pUjyante devamAnuzEH // RKS_39.27 //
rAjYas tadvacanaM SrutvA BAradvAjo 'Sapat nfpam /
yasmAn mahokzamAMsena tArpitA brAhmaRAs tvayA // RKS_39.28 //
Bavatu anena pApena vyAGro vyAGrI tava priyA /
divyaM varzasahasraM tu vasuDAM vicarizyaTaH // RKS_39.29 //
tasya tadvacanaM SrutvA muner amitatejasaH /
suDarmA cAbravId vAkyaM rAjapatnI yaSasvinI // RKS_39.30 //
vedoktakarmakartA tu yataH SaptaH patir mama /
pativratA ca nirdozA DarmizWA 'haM taTEva ca // RKS_39.31 //
daSavarzasahasrARi tena pApena duHKitAH /
BavizyaTa mahAGorA yUyaM vE brahmarAkzasAH // RKS_39.32 //
nirjale marudeSe ca apare kaRwakAvfte /
kzuDArtAS ca tfzArtAS ca kAkagfDrEr anudrutAH // RKS_39.33 //
BAradvAjaS ca rAjYI ca SaptvA tatra parasparam /
BAradvAjaS ca sArdDaM tEH kftvA puRyaM tato nfpa // RKS_39.34 //
brahmalokaM jagAmATa brAhmaREH saha BArata /
so 'BivAdya yaTA nyAyaM brahmARaM surasattamam // RKS_39.35 //
sarvaM nyavedayat tatrABakzaBojyaM ca yatkftam /

brahmovAca:
lokApacaritaM karma [] kAryaM devavarjitam // RKS_39.36 // [Gap in Original]
uktAni ca nizidDAni DarmADarmavicAraRe /
lokoktaM vihitaM karma trayI mArgaM vicAritam // RKS_39.37 //
kartavyaM tu prayatnena svargamokzapradAyakam /
boDitA brAhmaRAs tena brahmaRA nfpatis tadA // RKS_39.38 //
SApAntaH kaTitas tezAM tenEva paramezWinA /
SApasyAnto mayA dfzwo BavatAM pApakarmiRAm // RKS_39.39 //
puRyakzaye ca SaptAs tu samprApte tu yugAntare /
narmadAtIravAsI yo mArkaRqeyo mahAmuniH // RKS_39.40 //
sa dAsyaty upadeSaM vo yena mokzam avApsyaTa /
tataH kAlena mahatA mArkaRqeyaM muniM gatAH // RKS_39.41 //
dEvayogena te sarve kalpagA tIravAsinam /
aBivAdya yaTA nyAyaM tam fziM praRipatya ca // RKS_39.42 //
sTitAH svakarma tatrEva vyAharantaH parasparam /
dfzwvA tAMS cintayAmAsa mArkaRqeyo mahAmuniH // RKS_39.43 //
miTunaM vyAGrarUpeRa vyAharan mAnuzIM giram /
kena karmavipAkena brAhmaRA brahmarAkzasAH // RKS_39.44 //
evaM saMcintya mArkaRqo BAradvAjam aTAbravIt /
dampatI vyAGrarUpeRa brAhmaRA brahmarAkzasAH // RKS_39.45 //
yUyaM ca vikftAkArAH kaTayaDvaM kaTaM ca tat /

BAradvAja uvAca:
SfRu brahman samAsena kaTyamAnaM vaco mama // RKS_39.46 //
BavizyaBUtatattvajYa trikAlajYa trivedavit /
baBrur nAmA cakravartI puRqravarDanasaMsTitaH // RKS_39.47 //
suDarmA nAma tasyEva DarmapatnI pativratA /
ekadA SrAdDakAle tu nAtiTiM prAptavAn dvijam // RKS_39.48 //
saMcintyATa tad AtmAnam Agato hyASramaM mama /
pAdO jagrAha SirasA tato vacanam abravIt // RKS_39.49 //
pitFRAM SrAdDakAlo me prasAdaH kriyatAM mayi /
tato mayopadizwo 'sO munIMs tvaM BojayADunA // RKS_39.50 //
mahokzaM SAtayitvA tu BojitAs te tapoDanAH /
Sapto mayA ca SIGraM tvaM vyAGrayoniM gamizyasi // RKS_39.51 //
nirBartsya mAM ca tatpatnI SaSApa brahmarAkzasAH /
yUyaM Bavata vE sarve marudeSe kzuDArditAH // RKS_39.52 //
brahmARaM ca tataH prAptA vivAdena parasparam /
brahmaRA prezitAs te 'mI tvat sakASam ihAgatAH // RKS_39.53 //
etat te kaTitaM sarvaM kAraRaM vikfte mahat /
nAnyat sTAnaM prapaSyAmo yatrAsmAkaM sTitir Bavet // RKS_39.54 //
na divA nEva rAtriS ca na sUryo na ca candramAH /
na grahA nEva fkzARi fzayo yatra maRqalam // RKS_39.55 //
saritaH sAgarAH SElA BUtagrAmaM caturviDam /
AsId idaM tamo BUtamAdi maDyAntavArjitam // RKS_39.56 //
mugDA vayaM na jAnImo na cAjYAyata kiMcana /
nyagroDaM narmadAmaDye meGABaM kAlarUpiRam // RKS_39.57 //
tvAM vE sarvadvijaSrezWaM nAnya paSyAmi kiMcana /
tvaM pitA no guruS cEva harir DAtA svayaM SivaH // RKS_39.58 //
akAmataH kftaM pApaM svayam etad upArjitam /
tvatprasAdAt muniSrezWa muYcAmo GorakilbizAt // RKS_39.59 //
nABuktaM kzIyate karma kalpakowiSatEr api /
avaSyam eva BoktavyaM kftaM karma SuBASaBam // RKS_39.60 //

mArkaRqeya uvAca:
SAkalyasyASramaM puRyaM brahmarzigaRasevitam /
vEdUryAt paScime BAge yatra devo maheSvaraH // RKS_39.61 //
tatra gatvA ca yUyaM vE tapaScograM karizyaTa /
japaDyAnaparA nityaM kandamUlaPalASinaH // RKS_39.62 //
evaM dvAdaSavarzARi saMtizWaDvaM dvijottamAH /
yAvad vE vedamAnena punaH sfzwiH pravartate // RKS_39.63 //
tamo BUtam idaM sarvaM na prAjYAyata kiMcana /
sarvaM cakAra BagavAn mahAkAlavapurDaraH // RKS_39.64 //
prARinAM karmaRA hyetaj jagatkAlavaSaNgatam /
vAyuragnirjalaM pfTvI BUtagrAmaS caturviDaH // RKS_39.65 //
kAlasya BojanaM sarvaM BasmapuYjam ivABavat /
nAScaryam atra kartavyaM punaH sfzwir Bavizyati // RKS_39.66 //
tasya tadvacanaM SrutvA sarve te pApayonayaH /
namaskftya muniSrezWaM mArkaRqaM kalpavAsinam // RKS_39.67 //
rAjA ca rAjapatnI ca fzayo vimaleSvaram /
jagmuH kAlena mahatA punaHsfzwiH pravartitA // RKS_39.68 //
svayaM prajApatir brahmA sasarja viviDAH prajAH /
kalAH kAzWA muhUrtAS ca jagatsTAvarajaNgamam // RKS_39.69 //
saritaH sAgarAn gulmAn parvatAM ca latAs taTA /
Apo 'gniM vE taTA vAyuM BUtagrAmaM caturviDam // RKS_39.70 //
sUryaM ca dakziRe netre so 'sfjat prARinas taTA /
vAmanetre himAMSuM ca sa taTA paryakalpayat // RKS_39.71 //
etad fkzavarEH sArdDaM pavitraM DruvamaRqalam /
vivasvataH praBAM cEva sarvalokaprakASinIm // RKS_39.72 //
sfzwA cAndramasI jyotsnA divA rAtrI taTEva ca /
aparezu ca dvIpezu na sUryo nEva candramAH // RKS_39.73 //
rOdrI praBA 'sti tatrEvaM punaH sfzwiH pravartitA /
pUrRe tu dvAdaSe varze SApAnte samupasTite // RKS_39.74 //
arcayitvA maheSAnaM revAvyAGrasamAgame /
BAradvAjAdayaH sarve brahmalokam avApnuyuH // RKS_39.75 //
kAmikaM yAnam Aruhya rAjA muniyutas tadA /
tIrTasyAsya praBAveRa umAmAheSvare pure // RKS_39.76 //
vyAGreSvaro vyAGrakartfsaNgame tridaSArcitaH /
anyal liNgaM na paSyAmi divyaM vE vimaleSvarAt // RKS_39.77 //
arcanAt tasya liNgasya darSanAt sparSanAt taTA /
brahmahatyA praRaSyeta pApezv anyezu kA kaTA // RKS_39.78 //
tIrTezu SrAdDakaraRAt pitFRAm akzayA gatiH /
kalpakowisahasrARi kalpakowiSatAni ca // RKS_39.79 //
tIrTasyAsya praBAveRa loke krIqanti vEzRave /
etat te kaTitaM sarvaM yaTAdfzwaM yaTASrutam // RKS_39.80 //
SravaRAt kIrtanAd asya aSvameDaPalaM laBet // RKS_39.81 //

iti SrIskandapurARe revAKaRqe vimaleSvaravarRano nAmEkonacatvAriMSo 'DyAyaH ||


RKS aDyAya 40

yuDizWira uvAca:
manasA cintitaM yacca tad eva samupasTitam /
lakzaRaM sUtrayAgasya parvatasya tu vezwanam // RKS_40.1 //
kasmin kAle prakartavyaM viDAnAM viDipUrvakam /
tvam eva vetsi sarvaM vE viditaM kuru sAmpratam // RKS_40.2 //
yena devAH saganDarvA mAnuzAH pApayonayaH /
tatra yAgapraBAveRa divi devatvam AgatAH // RKS_40.3 //

mArkaRqeya uvAca:
SrUyatAM rAjaSArdUla sUtrayAgasya lakzaRam /
candrasUryoparAge tu zaqaSItimuKe taTA // RKS_40.4 //
yugAdO vizuve cEva vyatIpAte ca saMkrame /
kArttikyAM ca taTA mAGyAM vESAKyAM cEva BArata // RKS_40.5 //
sUryoparAgatulyAyAM zazWyAM hi kapilasya tu // RKS_40.6 //
vESAKamAsasya tu yA tftIyA navamyaTorjasya ca Suklapakze /
mAGe tvamA cEva naBasyakfzRA trayodaSI ceti yugAdayas taTA // RKS_40.7 //
parvasvetezu kOnteya sUtrayAgaM tu kArayet /
anantaPalasaMyuktaM Sivena kaTitaM purA // RKS_40.8 //
sUtreRa vezwayed yas tu parvataM SivasanniBam /
umayA sahitaM devaM gaReSena taTEva ca // RKS_40.9 //
tAvad yugasahasrARi svargaloke mahIyate /
putriRI BartfsaMyuktA nArI tadvezwinI Bavet // RKS_40.10 //
kOSeyaM pawwasUtraM ca kArpAsaM ca mahIpate /
navatantuM ca yaH kuryAd daSa dvAdaSatantukam // RKS_40.11 //
azwAdaSa mahArAja caturviMSati vA kramAt /
kzAlayet kowitIrTe tu ganDaDUpena vAsayet // RKS_40.12 //
baDnIyAt puzpamAlAM ca dIpamAlAM ca boDayet /
rAtrO jAgaraRaM kftvA oMkAre viDipUrvakam // RKS_40.13 //
SivaDyAnaparo BUtvA nirAhAro niSAM nayet /
praBAte cotsavaM kuryAd oMkArAByarcanaM taTA // RKS_40.14 //
nyagroDe banDayet sUtraM samADisTo nareSvara /
kowitIrTaM tato gacCet sarvatIrTamayaM SuBam // RKS_40.15 //
fRamokzaM pApanASaM narakeSvaram uttamam /
ganDarveSvaraliNgaM tu gacCet paramaSoBanam // RKS_40.16 //
adfSyaM sarvaBUtAnAM nAgakanyABirarcyate /
tatra snAtvA naro rAjan gAnDarvaM lokamApnuyAt // RKS_40.17 //
tato gacCen nfpaSrezWa aNgAreSvaram uttamam /
darSanAt tasya liNgasya gARapatyam avApyate // RKS_40.18 //
aNgAreRa tapastaptaM divyaM varzaSataM taTA /
grahatvamagamat so 'pi tIrTasya 'sya praBAvataH // RKS_40.19 //
brahmAvartaM tato gacCet sarvatIrTam ayaM SuBam /
tatra snAtvA naro rAjan Civalokam avApnuyAt // RKS_40.20 //
tilodakapradAnena pitFRAM paramA gatiH /
divyaM varzasahasraM tu tapas tepe suduzkaram // RKS_40.21 //
brahmA cEva purAkalpe lokAnugrahakArakaH /
liNgaM maDyeSvaraM nAma jalamaDye vyavasTitam // RKS_40.22 //
pUjyate nAgakanyABir na tat paSyanti mAnavAH /
dArukeSvaraliNgaM tu sarvapApapraRASanam // RKS_40.23 //
arcanAt tasya devasya naro vidyADaro Bavet /
BfguliNgaM tato gacCed BEravo yatra saMsTitaH // RKS_40.24 //
BfguM gatvA naraSrezWa mucyate brahmahatyayA /
jAleSvaraM tato gacCet parvatIrTottamottamam // RKS_40.25 //
snAnamAtro naras tatra sa Bave na punar Bavet /
tilodakapradAnena pitFRAm akzayA gatiH // RKS_40.26 //
BEravaM rUpamAsTAya bARasya ca puratrayam /
pAtitaM jalamaDye tu narmadAyA hareRa vE // RKS_40.27 //
jvalatpASupatAstreRa tatrEva tad anantaram /
tad astrasaNgamAc CIGraM pAtAlAc cotTitaM tataH // RKS_40.28 //
liNgaM jAleSvaraM nAma brahmahatyAM vyapohati /
kowitIrTaM tato gacCet snAtvA ca viDipUrvakam // RKS_40.29 //
valakzaM banDayet sUtram oMkArasya tu BArata /
oMkAraM ca samaByarcya dIpamAlAM ca boDayet // RKS_40.30 //
saPalaH sUtrayAgas tu tvatprasAdAn maheSvara /
yatIMS ca Bojayet tatra dadyAc CaktyA ca dakziRAm // RKS_40.31 //
sArdDaM ca banDuBftyES ca pAraRaM kriyate nfpa /
yaH SArIreRa kazwena paryawec Civaparvatam // RKS_40.32 //
pade pade yajYaPala tasya syAc CaNkaro 'bravIt /
purA devagaREH sarvEH sidDaganDarvakinnarEH // RKS_40.33 //
vidyADarEs taTA yakzEr asurEr dEtyadAnavEH /
candrAdityagrahES cEva nakzatraDruvamaRqalEH // RKS_40.34 //
viSvedevES ca sADyES ca marudBir vasuBis taTA /
devarAjena cendrARyA sAvitryA cEva BArata // RKS_40.35 //
arunDatyA sarasvatyA gAyatryA sa ca parvataH /
sUtreRa vezwito BaktyA PalaM prAptaM Sivoditam // RKS_40.36 //
ahalyA menakA ramBA GftAcI corvaSI taTA /
tilottamA taTA cAnyA saritaH sAgarAS ca vE // RKS_40.37 //
vezwanAt parvatasyAsya digdevatvamavAptavAn /
yAvac candraS ca sUryaS ca yAvat tizWati medinI // RKS_40.38 //
sUtrayAgapraBAveRa tAvac Civapure vaset /
etat te kaTitaM rAjan sUtrayAgasya yatPalam // RKS_40.39 //
SravaRAt kIrtanAd asya rudrasyAnucaro Bavet // RKS_40.40 //

iti SrIskandapurARe revAKaRqe sUtrayAgavarRano nAma catvAriMSo 'DyAyaH ||


RKS aDyAya 41

yuDizWira uvAca:
kIrtanaM kowitIrTasya mAnasaMKyApramARataH /
tIrTAni cottare yAmye prAkAre saMsTitAni ca // RKS_41.1 //
kaTayasva prasAdena tAni me munisattama /
tezAM tu darSanAd eva pApaM duzkftakarmiRAm // RKS_41.2 //
praRaSyet tatkzaRAd eva tamaH sUryodaye yaTA /
mArkaRqeya uvAca:
uttare yAni tIrTAni yAni tIrTAni dakziRe // RKS_41.3 //
lIyante kowitIrTe tu sAkzAc Civapade nfpa /
pfTivyAM yAni tIrTAni AsamudrAntagocare // RKS_41.4 //
tAni sAkzAt kowitIrTe lIyante parame pade /
kapilA 'marayor maDye narmadoMkAramaDyataH // RKS_41.5 //
atrAntare nfpaSrezWa kowitIrTaM vyavasTitam /
daSAyutAni tIrTAnAM pAtAlatalavAsinAm // RKS_41.6 //
kapilAnarmadAmaDye Sivena sTApitAni ca /
atrAntare mahArAja rudrAvartajalena tu // RKS_41.7 //
snAtvA viDAnatas te vE gacCanti Sivamandiram /
ye vasanty uttare kUle rudraloke vasanti te // RKS_41.8 //
vasanti vAmaBAge vE te lokaM yAnti vEzRavam /
ye pUrvapaScime BAge vasanty amarakaRwake // RKS_41.9 //
rudrasya brahmaRo lokaM te prayAnti ca vEzRavam /
jale cEkAdaSAgnO tu patane zoqaSEva tu // RKS_41.10 //
sahasrARi taTASItir maraRAd gogfhe taTA /
anaSane brahmalokaH sArdDaM lakzamudAhftaH // RKS_41.11 //
kapilAnarmadAtoye jalAgnI sADayanti ye /
caturyugasahasrARi rudraloke vasanti te // RKS_41.12 //
avaSaH svavaSo vA 'pi mfgapakzisarIsfpAH /
tiryagyonigatAH pApA mriyante ye yuDizWira // RKS_41.13 //
rAjAnas te prajAyante SuBe vEdyADare pure /
rAhusomasamAyoge kowitIrTe narADipa // RKS_41.14 //
puRyaM yat kIrtitaM puMsAM tasya saMKyA na vidyate /
gayAyAM ca kurukzetre puzkare 'marakaRwake // RKS_41.15 //
tulyaM PalamavApnoti rAhugraste divAkare /
prAcI sarasvatI yatra sTARuH sArasvataM jalam // RKS_41.16 //
sArdDaM dvAdaSa lakzaM tu dattaM tatra pravartate /
tat tulyaM tu Bavet sarvaM kowitIrTe na saMSayaH // RKS_41.17 //
nyAyopArjitavittasya rAhugraste divAkare /
nAnAviDaM tu puRyaM ca mataM vE parikIrtitam // RKS_41.18 //
brahmavizRuSivoktaM ca pramARa sarvasammatam /
alpasattvA narA rAjan kAle mAyAvimohitAH // RKS_41.19 //
oMkAraM ye na paSyanti taTA vE saptakalpagAm /
goCAgayor mahArAja hemarUpye yad antaram // RKS_41.20 //
SUdrabrAhmaRayor yadvad yaTA vaddaDitakrayoH /
amareSvaratIrTaM hi jYeyaM tIrTAntarEH saha // RKS_41.21 //
dIyate kowitIrTe yadguYjAmAtraM hiraRyakam /
tasya saMKyA na vidyate yAvad AhUta saMplavam // RKS_41.22 //
caturhastapramARaM tu kowitIrTaM na saMSayaH /
hastamAtraM taTA cAnye vitastiM ca taTA 'pare // RKS_41.23 //
caturaNgulamayaM ke 'pi kecid aNgulamAnataH /
ardDANgulaM yavamAtraM brahmasUtrapramARataH // RKS_41.24 //
caturviMSe dvAdaSAbde kurukzetrAt sarasvatI /
kowitIrTe taTA snAtuM rAhugraste divAkare // RKS_41.25 //
kariRIrUpamAsTAya AyAt svapuRyakakzayAt /
snAnaM kftvA punaryAti kurukzetraM na saMSayaH // RKS_41.26 //
kAverIsaNgamaM yAvad AraByo daDisaNgamam /
atrAntare mahArAja tIrTakowyo daSa smftAH // RKS_41.27 //
kowitIrTaM samAraBya nIlagaNgAvasAnataH /
azwalakzARi tIrTAnAM brahmasUtrapramARataH // RKS_41.28 //
kAveryAH pUrvaBAge ca yAvat paryaNkaparvataH /
daSa lakzARi tIrTAnAM saMKyA ca kaTitA tava // RKS_41.29 //
narmadAyAM samAsAdya jamadagner mahASramam /
SrIkaRWaM nIlakaRWaM ca liNgaM pApapraRASanam // RKS_41.30 //
kanyAtIrTaM mahApuRyaM kapileSvaram uttamam /
kapilAvartasaMjYaM tu tIrTaM pApaharaM param // RKS_41.31 //
tatra pUzA ca sUryas tu SivaDyAnaparAyaRaH /
divyaM varzasahasraM tu tapas tepe suduzkaram // RKS_41.32 //
tatas tuzwaH sureSAnas tam uvAca tadA nfpa /
varaM vfRIzva BadraM te yat te manasi vartate // RKS_41.33 //

pUzovAca:
yadi tuzwo 'si deveSa varaM dAtuM tvam icCasi /
sUryapiNgalasaMjYaM tu liNgaM paramasidDidam // RKS_41.34 //
AkASe pratapadraSmisahasrAMSu samapraBam /
mAse mAse 'nyamitras tu saMkramaS cAnyarASizu // RKS_41.35 //
imaM varam ahaM manye jagad dyotanakArakam /

ISvara uvAca:
sarvasampatsamfdDis te matprasAdAd Bavizyati // RKS_41.36 //
kfte yuge mahArAja mayEtad dfzwam eva ca /
caturdaSyAM taTA 'zwamyAM piNgaleSvarapUjanAt // RKS_41.37 //
kowiyajYaPalaM prApya Sivaloke mahIyate /
revAtIrezu ye devAH kroSamAtraM svayaMBuvaH // RKS_41.38 //
sarve te sidDidA jYeyAH kAmaBogaPalapradAH /
kecit kUzmARqamAtrA vE kecidvE puzpamAtrakAH // RKS_41.39 //
eraRqaPalamAtrAS ca vajramOktikamAnataH /
kfte maRimayAH proktAs tretAyAM tu hiraRmayAH // RKS_41.40 //
dvApare rOpyatAmrAS ca kalO cASmamayAH smftAH /
brAhmaM kftayugaM prAhus tretAM vE kzatriyaM taTA // RKS_41.41 //
dvAparaM vESyam ity evaM kaliM SUdraM taTEva ca /
nApuRyAliNgamAsAdya mriyate 'marakaRwake // RKS_41.42 //
ko na mucyeta kOnteya saptajanmajakilbizAt /
yAdfSo 'yaM giriH puRyaH sarvato 'marakaRwakaH // RKS_41.43 //
tAdfSaM nAnupaSyAmi trizu lokezu BArata /
parvatasya samantAt tu tIrTakowir vyavasTitA // RKS_41.44 //
svargasopAnamAsAdya prAtyakzaM SivadarSanam /
supuRyaM kowitIrTaM vE taTA cAmarakaRwakam // RKS_41.45 //
svargadaM mokzadaM vidDi sarvasidDipradAyakam /
vEdUryaparvate sidDo mAnDAtA ca kfte yuge // RKS_41.46 //
kaTito nfpaSArdUla taTAnyat kaTayAmi te /
kAverIsaNgamaH puRyaH sarvalokezu viSrutaH // RKS_41.47 //
tatra snAtvA divaM yAnti ye mftA na punarBavAH /
kAveryAM BUtajABOme vyatIpAto yadA Bavet // RKS_41.48 //
sahasraguRitaM puRyaM Bavet tasyAs tu saNgame /
SastreRa nihatA ye vE tilamiSrAmbudAnataH // RKS_41.49 //
te cEkoddizwaSrAdDena svargalokam avApnuyuH /
cARqAlAd guhakAt sarpAd vidyuto brAhmaRAd api // RKS_41.50 //
daMzwriByaS ca paSuByaS ca maraRaM pApakarmiRAm /
sarve te nfpaSArdUla kAverIsaNgame SuBe // RKS_41.51 //
SrAdDasya karaRAt satyaM tfptA yAnti parAM gatim /
kubereRa tapas taptaM divyaM varzasahasrakam // RKS_41.52 //
ArADitaH pUjitaS ca lokanATa umApatiH /
SivaprasAdasampanno lokapAlatvamAptavAn // RKS_41.53 //
tatra yas tyajati prARAMs tasya puRyaPalaM SfRu /
zazwivarzasahasrARi devarAjyam avApnuyAt // RKS_41.54 //
avaSaH svavaSo vA 'pi prARatyAgaM karoti yaH /
daSavarzasahasrARi rAjA vEdyADare pure // RKS_41.55 //
revAkAverikEs toyEs tilEr AraRyakEs taTA /
pitaras tarpitAs tatra tfptA yAnti parAM gatim // RKS_41.56 //
nAnAmuKasahasrEs tu kAverI praTitA Buvi /
carAcaraM yaTA vyAptaM vAyunA sUryaraSmiBiH // RKS_41.57 //
taTA toyena kAveryA vyAptaM ca vasuDAtalam /
narmadAdakziRe kUle vArAhe vinDyaparvate // RKS_41.58 //
pratyakzA sarvadevAnAM payozRI nirgatA yataH /
somasya duhitA cAsIt himagarBenduSItalA // RKS_41.59 //
hareRArADitA pUrvam umAmUrtiH payasvinI /
lokAnAM tAraRArTAya somagaNgeti gIyate // RKS_41.60 //
vinizkrAntA SarIrAc ca vArAhasya yaSasvinaH /
tatra snAtvA naro rAjan Bave vE na punar Bavet // RKS_41.61 //
tilodakapradAnena pitaras tasya BArata /
daSAyutasahasrARi loke krIqanti SANkare // RKS_41.62 //
kArttikyAM yatPalaM tasya vArAhe vinDyaparvate /
saMKyA na Sakyate snAnAd atra varzaSatEr api // RKS_41.63 //
Sivena kaTitaM pUrvaM purARe skandakIrtite /
tatra yad dIyate dAnaM tasya saMKyA na vidyate // RKS_41.64 //
ye cArcayanti vArAhaM na te prAkftamAnuzAH /
prARatyAge kfte tatra Sivalokam avApnuyuH // RKS_41.65 //
rAhusomasamAyoge vArAhe vinDyaparvate /
kurukzetrasamaM puRyaM purA vE SaNkaro 'bravIt // RKS_41.66 //
girer AraBya vArAhAt payozRyAH saNgamAvaDi /
atrAntare nfpaSrezWa tIrTakowir udAhftA // RKS_41.67 //
payozRIsaNgame tatra somAvartaH sa ucyate /
sa deSaH sarvataH puRyaH satyam etat tavoditam // RKS_41.68 //
payozRIsaNgame pApahare liNgasya darSanAt /
tatra snAnasya dAnasya saMKyA kartuM na Sakyate // RKS_41.69 //
tApIpayozRIsaMBedaS candrasUryagrahe nfpa /
kurukzetrAcCataguRaH Sivena parikIrtitaH // RKS_41.70 //
caturBujo harir yatra SrIpatiH puruzottamaH /
vizRukzetraM tu vijYeyaM kroSamAtraM tu tannfpa // RKS_41.71 //
ASvinasya tu mAsasya kfzRapakze caturdaSI /
amAvAsyA sinIvAlI parvARy etAny anukramAt // RKS_41.72 //
caturdaSyAM caturyoge pIyUzaM vahate nfpa /
pitaras tfptim AyAnti dine tasmin na saMSayaH // RKS_41.73 //
suryagrahe kurukzetre yatPalaM parikIrtitam /
tApIpayozRIsamparke tatPalaM parikIrtitam // RKS_41.74 //
dIpotsarge tu kOmudyAM PalaM saMKyA na vidyate /
puruzaS cakravartI syAd dIpaM tatra cakAra yaH // RKS_41.75 //
kArttikyAm ASvine mAsi pakzayor uBayor api /
mAsam ekaM na BuYjIta tasya puRyaPalaM SfRu // RKS_41.76 //
yAvac candraS ca sUryaS ca himavAMS ca mahodaDiH /
tAvat kAlaM vaset svarge vizRuloke ca BArata // RKS_41.77 //
narmadAdakziRe BittvA pAtAlAt tu samutTitam /
kAverI kuRqam ity evaM trizu lokezu viSrutam // RKS_41.78 //
snAtamAtro naras tatra gARapatyam avApnuyAt /
kuRqeSvaraM sidDaliNgaM surasidDanizevitam // RKS_41.79 //
pramAdAt kurute yas tu pUtaliNgasya pUjanam /
na tatpuRyasya saMKyAsti yAvac candrArkatArakam // RKS_41.80 //
tilodakapradAnena piRqapAtena BArata /
asaMKyakAlikA tfptiH pitFRAM nAsti saMSayaH // RKS_41.81 //
kAveryAs tu praBAveRa narmadAsaNgamAt punaH /
yajYAvarto 'Bavad deSaH satyam etacCivoditam // RKS_41.82 //
svayamBuvAni liNgAni svargamokzapradAni tu /
yatra tatra naraH snAtvA kAveryA nfpasattama // RKS_41.83 //
aSvameDaPalaM prApya vizRuloke mahIyate /
tyaktvA prARAMs tu kOveryAM kOberaM lokam ApnuyAt // RKS_41.84 //
kObereSvaraliNgaM tu sarvasidDipradAyakam /
kAverInarmadAmaDye na tatpaSyanti mAnavAH // RKS_41.85 //
pUjyate suradEtyEs tu nAgakanyABir arcyate /
arcanAt tasya devasya dvAdaSAdityasanniBaH // RKS_41.86 //
sarvapApavinirmuktaH Sivaloke mahIyate /
kAverInarmadABede bARaliNgaM pratizWitam // RKS_41.87 //
kubereRa purA dfzwaM saNgameSvaranAmataH /
arcanAt tasya devasya lokapure vaset // RKS_41.88 //
gaNgAyamunasaMBede yatPalaM parikIrtitam /
BOme tu BUtajAyoge vyatIpAte ca saMkrame // RKS_41.89 //
rAhusomasamAyoge tad evAzwaguRaM smftam /
aSItiS ca guRAH proktA gaNgAyamunasaNgame // RKS_41.90 //
kAverInarmadAyoge bARA azwaguRAH smftAH /
gaNgAzazwisahasrEs tu kzetrapAlEH prapUjyate // RKS_41.91 //
tadarDEranyatIrTAni rakzante nAtra saMSayaH /
amareSvarayAmye tu liNgaM cEva jaleSvaram // RKS_41.92 //
darSanAt tasya liNgasya gARapatyamavApnuyAt /
lakzES ca rakzitA devEr narmadA saptakalpagA // RKS_41.93 //
DanviBiH zazwipuruzEH sahasrES ca yuDizWira /
oMkAraM SatasAhasryA parvato liNgam eva ca // RKS_41.94 //
anyadeSe kftaM pApaM puRyakzetre vinaSyati /
puRyakzetre kftaM pApaM vajralepo Bavizyati // RKS_41.95 //
kzaRamAtreRa duHKena atyantasuKamaSnute // RKS_41.96 //

iti SrIskandapurARe revAKaRqe kAverImAhAtmyaM nAmEkacatvAriMSo 'DyAyaH ||

RKS aDyAya 42

mArkaRqeya uvAca:
revA BittvA caRqavegA mahABAgA viniHsftA /
tatra snAtvA naravyAGra brahmahatyAM vyapohati // RKS_42.1 //
tilodakaM tatra tIrTe havizA piRqadAnataH /
pitFn samudDared GorAt narakAn nAtra saMSayaH // RKS_42.2 //
pApamftyumftA ye tu caRqakarmakfto narAH /
mucyante tena pApena caRqavegAsamAgame // RKS_42.3 //
caRqeSvaraM tatra liNgaM sarvadevamayaM SuBam /
darSanAt pUjanAd asya puzpaganDAdidAnataH // RKS_42.4 //
brahmahatyA sahasrEr hi tatkzaRAd eva mucyate /
candrasenaH purA cAsId durAtmA pApakarmakft // RKS_42.5 //
paradArarataScOro brahmaGno gurutalpagaH /
raGuvaMSI ca pApAtmA fzipatnIM ca brAhmaRIm // RKS_42.6 //
anyAS ca yA vE suBagAH patiM hatvA samAharat /
nEmizAraRyavAsI ca SARqilyo brahmavittamaH // RKS_42.7 //
sOdAminI tasya BAryA DarmapatnI yaSasvinI /
rUpayOvanasampannA candrakAntisamapraBA // RKS_42.8 //
kAminI valkalaDarA pInonnatapayoDarA /
AKyAnaM kaTayizyAmi tasyAs tasya purAtanam // RKS_42.9 //
hayArUQaS candraseno nEmizAraRyavAsinaH /
SARqilyasyASramaM prApto vane sa mfgayan mfgAn // RKS_42.10 //
dazwA sOdAminI tena SARqilyasya priyA tadA /
uvAca vacanaM tAM vE tvaM me rAjYI Baved iti // RKS_42.11 //
valkalAjinaDArI ca kuSakASapavitrakaH /
kandamUlaPalASI ca brAhmaRaS ca patis tava // RKS_42.12 //
kiM karizyasi tat tena mama BogAMS ca puzkalAn /
sarvadA matprasAdena BuNkzva tvaM varavarRini // RKS_42.13 //
tasya tad vacanaM SrutvA nfpateH pApakarmaRaH /
Aha sOdAminI vAkyaM candrasenaM nfpADamam // RKS_42.14 //
yAcasva me patiM rAjaMs tasyAhaM vaSavArtinI /
SARqilyam abravId rAjA tato 'mUM varayAmi te // RKS_42.15 //
kanyAm imAM ca patnI te ced adya tvaM dadasva me /
mOlye dadAmi te dravyamasyAH SatasahasraSaH // RKS_42.16 //

SARqilya uvAca:
sarvAH striyaH kEtavabadDamUlAs tAsAM priyo nAsti manuzyaloke /
yaTezwacezwo Bava BUmipAla kiM mAM dvijaM pfcCasi durbalaM ca // RKS_42.17 //
kAmAnDas tu tato rAjA kare jagrAha tAM tadA /
sA nirIkzyA hataM pApaM jvalantI tIvrakopataH /
rajasvalA 'haM mAM spfzwvA cARqAlas tvaM Bavizyasi // RKS_42.18 //
tAM dfzwvA tAdfSIM nagnAM BayArtAM prARavallaBAm /
cARqAlas tat kzaRAj jAtaH sarvaBUtaBayAvahaH // RKS_42.19 //
hAhAkAraM tataS cakruH sarve devAH samAnuzAH /
aSvam Aruhya rAjA 'sAv ayoDyAm AviSat purIm // RKS_42.20 //
dfzwvA cARqAlarUpaM taM brAhmaRAH puravAsinaH /
rAjaputrA mahIpAlasyAntaHpuranivAsinaH // RKS_42.21 //
baBUvur BayaBItAS ca garhayanto mahIpatim /
vaSizWaM SaraRaM prAptaH SocitvA cAtmanas tanum // RKS_42.22 //
rAjA vizaRRavadana uvAca svapurohitam /
jagAmAhaM samuddeSaM nEmizAraRyavAsinam // RKS_42.23 //
SARqilyaM ca namaskftya sAzwANgaM praRipatya ca /
abravaM dehi BAryAM svAM vittena bahulena me // RKS_42.24 //
SARqilyasya tu patnyA vE tayA Sapto 'ham antike /
SrutvA tasya caritraM ca pApasya Bo narADipa // RKS_42.25 //
vaSizWo 'py abravId vAkyaM candrasenaM narADipam /
SARqilyaM gacCa rAjendra tApasaM ftugAminam // RKS_42.26 //
sOdAminIm fzer BAryAM jvalantIm iva tejasA /
evam astv iti coktvA taM namaskftya puroDasam // RKS_42.27 //
sa jagAma tam uddeSaM nEmizAraRyavAsinam /
SARqilyaM tu namaskftya sAzwANgaM ca punaH punaH // RKS_42.28 //
abravIt taM muniSrezWaM Bayatrasto narADipaH /
kzamasva me muniSrezWa tvadBAryAM prati kAminaH // RKS_42.29 //
tvaM mAtA me pitA cAsi raGuvaMSaM samudDara /
mayA tv apakftaM te 'dya tasya prAptaM PalaM hi vE // RKS_42.30 //
uvAca brAhmaRaH prIto BAryA cEva pativratA /
mArkaRqeyaH pitA rAjan Cizyo 'haM tasya DImataH // RKS_42.31 //
BAryArTam iha saMprApto nEmizAraRyavAsinaH /
tvaM tu gacCa nfpaSrezWa caRqavegAsamAgamam // RKS_42.32 //
caRqeSvaraM tamaByarcya tatra snAtvA nfpottama /
avApsyasi paraM sTAnaM muktaS cAsmAc ca kilbizAt // RKS_42.33 //
tasya tad vacanaM SrutvA SARqilyasya mahAtmanaH /
SARqilyaM ca namaskftya taTA sOdAminIM nfpaH // RKS_42.34 //
svasti vo 'stu gamizyAmi caRqavegAsamAgamam /
evamuktvA gatas tatra samAgatya kzamApatiH // RKS_42.35 //
caRqeSvaraM samaByarcya tatra snAtvA viDAnataH /
divyayAnasamArUQaH stUyamAno 'psarogaREH // RKS_42.36 //
sarvapApavinirmuktas tIrTasyAsya praBAvataH /
kzaRAc CivapuraM prAptaS candraseno mahIpatiH // RKS_42.37 //
svArocize 'ntare prApte Adikalpe kfte yuge /
BUtAnAM ca sahasrARi saMsidDiM tatra cAnvayuH // RKS_42.38 //
etat te kaTitaM rAjaMS caRqavegAsamAgamam /
SravaRAt kIrtanAd vApi BrURahatyA praRaSyati // RKS_42.39 //

iti SrIskandapurARe revAKaRqe caRqavegAmAhAtmyavarRano nAma dvicatvAriMSo 'DyAya


RKS aDyAya 43

mArkaRqeya uvAca:
eraRqInarmadAyogaM tato gacCed yuDizWira /
tftIyA caRqavegA ca svargasopAnapadDatiH // RKS_43.1 //
tatra snAtvA divaM yAnti ye mftA na punarBavAH /
tilodakapradAnena piRqapAtena BArata // RKS_43.2 //
anekakAlikA tfptiH pitFRAm upajAyate /
amAsomasamAyoge rAhugraste divAkare // RKS_43.3 //
eraRqIsaNgamasTAne puRyasaMKyA na vidyate /
eraRqISvaraliNgaM tu sarvapApapraRASanam // RKS_43.4 //
kuNkumena samAlipya ganDaDUpEH prapUjayet /
divyaM varzasahasraM tu modate SivasanniDO // RKS_43.5 //
darSanAt tasya liNgasya gARapatyam avApnuyAt /
BadrarudreSvaraM nAma liNgaM paramasidDidam // RKS_43.6 //
BadrarudrO purAkalpe ganDarvO BrAtarO taTA /
tam aByarcya viDAnena gatO vEdyADaraM puram // RKS_43.7 //
gAyanti pitaro gATAM taTEva ca pitAmahAH /
tilodakapradAnena piRqapAtena BArata // RKS_43.8 //
vaset manvantarARIha rudraloke caturdaSa /
astreRa tu hatA ye vE dEvAt pApamftA narAH // RKS_43.9 //
caturdaSyAM tu SrAdDena vfzotsargeRa BArata /
vIralokam avApyEva tatra krIqanti mAnavAH // RKS_43.10 //
tatra yas tyajati prARAn avaSaH svavaSo 'pi vA /
tIrTasyAsya praBAveRa sa Bave na punar Bavet // RKS_43.11 //
caturyugasahasrARi rAjA vEdyADare pure /
AKyAnaM kaTayizyAmi yaTAdfzwaM purA 'naGa // RKS_43.12 //
cAkzuze cAntare prApte Adikalpe kfte yuge /
nimirnAma purA rAjA cakravartI viSAmpate // RKS_43.13 //
pakziyonO ca saMprAptaH kopAd vE brAhmaRasya ca /
asya tIrTasya mAhAtmyAd darSasomasamAgame // RKS_43.14 //
snAtvA saMtyajya tAM yoniM rAjyaM kftvA divaM gataH /

yuDizWira uvAca:
kaTaM sa rAjA saMprApto mAnuzIM ca tanuM punaH // RKS_43.15 //
etad AScaryaBUtaM me kaTayasva mahAmate /

mArkaRqeya uvAca:
sukanyAM nAma kanyAM vE yayAce cyavano nfpam // RKS_43.16 //
rAjYI candravatI nAma nimerAsIt pativratA /
sA putrIM janayAmAsa prAReByo 'pi garIyasIm // RKS_43.17 //
ekadA tu nfpaSrezWaH suKAsIno yadfcCayA /
AgataM cyavanaM dfzwvA arGapAdyEr apUjayat // RKS_43.18 //
adya me saPalaM janma tvatpAdAmbujadarSanAt /
anugraham imaM manye BojanaM kartum arhasi // RKS_43.19 //
tasya tadvacanaM SrutvA provAca cyavano muniH /
kanyAM dadAsi cet mahyaM BAryArTaM DarmatatparAm // RKS_43.20 //
tadA Bokzye mahIpAla no cet pApam avApsyasi /

rAjovAca:
ekA me duhitA brahman rAjYIM yAcasva varRinIm // RKS_43.21 //
kanyAdAne na Sakto 'haM satyam etat tavoditam /
tataH SrutvA vaco rAjYIM munir vacanam abravIt // RKS_43.22 //
kanyAM dehi ca me rAjYi gfhiRaH putrakAraRAt /
prahasya cAbravId rAjYI na te yogyA dvijottama // RKS_43.23 //
anyadAcakzva brahmarze tad dadAmi na saMSayaH /
tataH kopAcCaSApEnAM pakziyoniM tu gacCasi // RKS_43.24 //
SApaM SrutvA tato rAjYI SaSApATa mahAmunim /
yadi me vidyate satyaM BartfBaktiS ca niScalA // RKS_43.25 //
SaptA niraparADAhaM netrahIno Bavizyasi /
parasparaM ca tO SaptO narmadAtIramAgatO // RKS_43.26 //
cacAra cyavanaS cogrameraRqIsaNgame tapaH /
divyaM varzasahasraM tu valmIkena tu pUritaH // RKS_43.27 //
girer vE pUrvaBAge tu maDyAraRyam iti smftam /
kadambavfkzam AsAdya vane tasmiMS ca dampatI // RKS_43.28 //
puzpite Palite ramye saMjAtO pakzirUpiRO /
anye 'pi pakziRas tatra samudBUtAH sahasraSaH // RKS_43.29 //
jAtismarA vyAharanto mAnuzIM giramuttamAm /
sAraNgAH pakziRas te tu sarvadA hfzwamAnasAH // RKS_43.30 //
jyezWe mAse tu saMprApte dAvAgnir adahad vanam /
praRazwAS cARqajAH sarve jvAlAmAlAkulIkftAH // RKS_43.31 //
koware tu samAlambya putrEH saha yaTA suKam /
ekadA garBiRI jAtA pakziRI tatra BArata // RKS_43.32 //
BartAraM pakziRI prAha kiM tvaM tizWasi nirBayam /
gatAS ca pakziRaH sarve kiM tvaM saMhArayizyasi // RKS_43.33 //
tasyAs tad vacanaM SrutvA Kecaro vAkyam abravIt /
BAryAM tyaktvA sutAMS cEva yAmyekAkI kaTaM priye // RKS_43.34 //
iti loke na vede ca dfzwaM kenApi kutracit /
pARigraheRa yA BAryA suSIlA DarmacAriRI // RKS_43.35 //
tyaktvA gacCati tAM mohAd BrURaGnaH sa tu kIrtitaH /

pakziRy uvAca:
AtmAnaM rakza jIveSa mUlaBUtaM kulasya tu // RKS_43.36 //
BUyo 'nyAste Bavizyanti BAryAH SatasahasraSaH /
jIvamAne tu yA patyAvanyaM kAmayate varam // RKS_43.37 //
sA pApizWA durAcArA vizWAyAM jAyate kfmiH /
viDavA BartfhInA yA 'nugatA na svakaM patim // RKS_43.38 //
jIved varzaSataM yAvat sA pApizWA prakIrtitA /
patyO jIvati yA nArI mriyate BarturagrataH // RKS_43.39 //
BartfdattodakaSrAdDEH sA yAti paramAM gatim /
prasAdAd yasya laByeta putrAlaNkArakIrtayaH // RKS_43.40 //
ko 'nyaH priyataras tasmAd iha loke paratra ca /
svayaM prAptas tu dAvAgniH SIGraM gacCa kaTaM sutAn // RKS_43.41 //
tyaktvA gacCAmi jIveSa saMhAro vartate 'DunA /
hastO pAdO na vidyete pAvako nEva SAmyati // RKS_43.42 //
aSaktA nIyamAne tu pakziRaScARqajIvinaH /
sutAMs tyaktvA tu yA mAtA BayArtA yAti garhitA // RKS_43.43 //
sA saptajanmaparyantaM sarpiRI jAyate Druvam /
evam uktvA tu tatrEva putrARAM ca parasparam // RKS_43.44 //
sA saMgfhya prayatnena yugmaM yugmaM dampatI /
saMsTApyEraRqikAyoge BartA BAryAm uvAca ha // RKS_43.45 //
daMzwriByaS ca prayatnena rakzaRIyAH sutA mama /
gacCAmi ca sutAn anyAn AnetuM sAMprataM priye // RKS_43.46 //
evamuktvA gataH pakzI kadambASritamandiram /
so 'paSyat tadA tatra mandiraM vahnisaMkulam // RKS_43.47 //
snehAt pravizwaH putrArTI jvAlAmAlAvftaM gfham /
taM dadAha tadA vahRiH sasutaM sa mahIruham // RKS_43.48 //
dagDas tu vahRinA tena vahnipuYja ivABavat /
BasmIBUte vane tasmin prAvaw kAlaH samAgataH // RKS_43.49 //
eraRqyantarjale tatra sarvaM tatplAvitaM nfpa /
amAsomasamAyoge pakziRas tasya cAsTi vE // RKS_43.50 //
eraRqyAH saNgame prAptaM dEvAd vE nfpasattama /
tatkzaRAd divyadehas tu divyayAnaM samASritaH // RKS_43.51 //
DriyamARAtapatras tu vIjyamAno 'psarogaREH /
divyavastraparIDAno divyAlaNkAraBUzitaH // RKS_43.52 //
uparivyAharan BAryAM sa jagAmAtmanaH purIm /
AgacCa suBage SIGraM BAryA tvaM me Bavizyasi // RKS_43.53 //
sidDavidyADarEr yakzEH sADuvAdena pUjitaH /
puzpavfzwiH papAtoccErdevarAjopakalpitA // RKS_43.54 //
etasminn antare rAjan patnIM BUyo 'pi cAbravIt /
kanyArTaM tvaM suSaptAsi cyavanena mahAtmanA // RKS_43.55 //
muYcAtmAnam avApya tvaM BavanaM DarmacAriRAm /
smAritAkASavacasA nfpeREvaM puraM gatA // RKS_43.56 //
sutAn pragfhya cAgatya BartAram idam abravIt /
yA gatir mama BartuH syAt sA me nityaM Bavizyati // RKS_43.57 //
uvAca vacanaM BartA SIGraM viSa hutASanam /
amAsomasamAyoge eraRqItIrTasaNgame // RKS_43.58 //
tatra yat patitaM cAsTi pApAt tvAM tArayizyati /
evam astviti taM coktvA pakziRI satvaraM tadA // RKS_43.59 //
Ahftya tfRakAzWAni sampradIpya hutASanam /
tato yAnaM samArUQA BartuH sA ca sutEH saha // RKS_43.60 //
umAmaheSvaraM yadvac CrIpatiM ca yaTA ramA /
tadvaccAvApa BartAraM tIrTasyAsya praBAvataH // RKS_43.61 //
evaM yAnaM samAruhya saBAryas tu tadA nfpaH /
candraseno devaseno yajYasenas taTAparaH // RKS_43.62 //
triBiH putrEH parivfto DarmavfttiparAyaRaH /
viveSa nagarIM ramyAm ayoDyAM devanirmitAm // RKS_43.63 //
mudA paramayA yuktaH sAntaH puraparicCadaH /
rAjyaM kftvA varzalakzaM tataH prAptaH SivAlayam // RKS_43.64 //
eraRqISvaram aByarcya eraRqyAH saNgame nfpa /
paYcASItisahasrARi kzatriyARAM mahAtmanAm // RKS_43.65 //
gatAni tatra rAjendra satyaM vE SAmBavaM puram /
etat te kaTitaM rAjann AKyAnaM vE purAtanam // RKS_43.66 //
SravaRAt kIrtanAd vA 'pi gosahasraPalaM laBet // RKS_43.67 //

iti SrIskandapurARe revAKaRqe eraRqIsaNgamamahimAnuvarRano nAma tricatvAriMSo 'DyAyaH ||


RKS aDyAya 44

yuDizWirOvAca:
sukanyArTe muniH SaptaS candravatyA mahAmune /
valmIkAc ca kaTaM muktaS cyavanaH kAmamohitaH // RKS_44.1 //
paralokaM kaTaM prApto brAhmaRo brahmavittamaH /
kaTayasva mahAbAho paraM kOtUhalaM hi me // RKS_44.2 //

mArkaRqeya uvAca:
SfRu tvaM rAjaSArdUla kaTyamAnaM niboDa me /
nimiH putraM ca rAjye vE sUryasenaM niveSya ca // RKS_44.3 //
AdideSATa matimAY jyezWA vE BaginI taTA /
cyavanAya pradAtavyA brAhmaRAya na saMSayaH // RKS_44.4 //
eraRqyAH saNgame cezwvA hayameDaM maKottamam /
sarvayajYakftaM puRyaM brAhmaRAya pradAsyasi // RKS_44.5 //
uktvEvaM sUryasenaM tu sa gataH Sivamandire /
evam astviti taM coktvA sUryasenaH pratApavAn // RKS_44.6 //
evaM saMcintya manasA sarvasaMBArasaMvftaH /
sa jagAma surEH sArdDaM kanyAm AdAya BUpatiH // RKS_44.7 //
maRqapAMS cEva yUpAMS ca paYcayojanavistarAn /
sa cakAra tato rAjA piturAjYAm anusmaran // RKS_44.8 //
yajYas tena samArabDaH samAptavaradakziRaH /
ramamARA sukanyA ca kanyABir nfpatisvasA // RKS_44.9 //
SrutvA SabdaM ca valmIke kartuM krIqAM samAyayO /
tatrApaSyat mAnuzaM sA cakzur hInamaDomuKam // RKS_44.10 //
dfzwvA sA kaRwakenEva vivyADa ca gfhaM gatA /
hAhAkAro mahAnAsIt kim etad iti BArata // RKS_44.11 //
durmanAH sUryasenas tu brAhmaREH saha satvaram /
AjuhAva tato devAv aSvinO pAkaSAsanam // RKS_44.12 //
yajYaM nivartayAmAsa yaTAvad viDipUrvakam /
nivartya ca tato yajYaM rAjA paramaDArmikaH // RKS_44.13 //
devAn aByarcayAmAsa cyavanAya mahAtmane /
divyaM cakzur dadaDvaM hi vapuH kAntaM navaM vayaH // RKS_44.14 //
evam aByarTitEr devEr dattaM cakzur yuDizWira /
rUpayO vanasaMpannaM kAmadevasamaM vapuH // RKS_44.15 //
tataH prasAdayitvA 'sO cyavanaM vAkyam abravIt /
tatkzamasva mahABAga yatkftaM te sukanyayA // RKS_44.16 //
gfhARa pARimasyAs tvaM mune kopaM parityaja /
evam aByarTito rAjYA muniromity uvAca ha // RKS_44.17 //
tataS cAvaBfTe yugmaM caRqavegAsamAgame /
saMsTApya viDivad rAjA tasmE dattvA kratoH Palam // RKS_44.18 //
cakAra pARigrahaRaM sukanyAyA manoharam /
divyarUpaDarO tO tu lakzmInArAyaRAv iva // RKS_44.19 //
saMjAtO dampatI tatra harzeRotPullalocanO /
dattvA kanyAM munes tatra sUryasenaH puraM yayO // RKS_44.20 //
buBuje viviDAn BogAn CakratulyaparAkramaH /
sUryasenaM sukanyAM ca cyavanaM Sakram aSvinO // RKS_44.21 //
BojanAnte smared yas tu cakzus tasya na hIyate /
etat te kaTitaM rAjaMS caRqEraRqakasaNgamam // RKS_44.22 //
tatra snAto divaM yAti na punargarBam AviSet /
yajeta vASvameDena nIlaM vA vfzam utsfjet // RKS_44.23 //
AKyAnaM kaTayizyAmi yaTA dfzwaM yaTASrutam /
baBrAma sarvatIrTAni durvAsAS cogratApasaH // RKS_44.24 //
pitftIrTaM samAgamya pitFRAM hitakAmyayA /
tatra snAtvArcayitvA ca SUlapARiM pitAmaham // RKS_44.25 //
jalAYjaliM kuSatilAM pitfpiRqamavAsfjat /
dattvA piRqaM munIn prAha paraM vismayamAgataH // RKS_44.26 //
kare gfhRanti pitaraH piRqAnIha mayA Srutam /
tad adya Bo na paSyAmi tIrTayAtrA nirarTikA // RKS_44.27 //
tam ugratApasaM jYAtvA procuste munayas tadA /
kare gfhRanti pitaraH piRqaM darSe prakalpitam // RKS_44.28 //
satyam etan muniSrezWa nAnyaTA vedaBAzitam /
taddarSaM ca pratIkza tvaM tIrTAntaradidfkzayA // RKS_44.29 //
cukopa vE tadA vipra fziS cEvAbravId vacaH /
atra no pAtaye piRqaM snAnaM dAnaM karomi na // RKS_44.30 //
durvAsAs tu tataH prAha eraRqaM munipuNgavam /
kare kamaRqaluM kftvA jalapUrRaM mahAmunim // RKS_44.31 //
SarIraM kliSyase kasmAt tavAtra nizPalaM tapaH /
oMkAraM kalpagAM gacCa gfhItvEkaM kamaRqalum // RKS_44.32 //
ekaH pitAmahaH pUjyo gayAyAM praBur avyayaH /
uktvEvam fziBiH sArdDaM giriM tv amarakaRwakam // RKS_44.33 //
AjagAma mahAtejA gatvA tatra ca BArata /
oMkArasyArcanaM kftvA stotram etad udAharat // RKS_44.34 //
namaH kAlAya devAya tridevAya trimUrtaye /
avyaktAvyaktarUpAya anantAnantagAmine // RKS_44.35 //
fgyajuH sAmarUpAya sarvajYAya namo 'stu te /
BavodBava jagannATa umAkAnta namo 'stu te // RKS_44.36 //
asuraGnAya devAya tripuraGnAya te namaH /
sadyojAtas taTA GoraH puruzeSAya te namaH // RKS_44.37 //
jayakAlAgnirudrAya saMvartAya namo namaH /
hfzIkeSvararudrAya puruzeSAya te namaH // RKS_44.38 //
namaH SamBavAya mayoBavAya SaNkarAya namo 'stu te /
brahmavizRvindravarada trinetrAya namo 'stu te // RKS_44.39 //
SrIkaRWanIlakaRWAya namaH somArDaDAriRe /
kapAlamAline tuByaM namaH KawvANgaDAriRe // RKS_44.40 //
namaH triSUlahastAya nAgABaraRaBUziRe /
namaH pinAkine tuByaM mahAnATa namo 'stu te // RKS_44.41 //
SarvAya sarvarUpAya carAcara namo 'stu te /
jihvAcApalyaBAvena Kedito 'si mayA praBo // RKS_44.42 //
kzamasva me sureSAna iha loke paratra ca /
tvatsamo nAsti deveSa kaScid anya umApate // RKS_44.43 //
SrutvA stotram idaM divyaM Siva oMkArarUpaDfk /
varaM vfRu mahABAga iti vAkyam uvAca ha // RKS_44.44 //

durvAsA uvAca:
yadi tuzwo 'si deveSa yadi deyo varo mama /
pitftIrTasamaM tIrTam etad astv iti dehi me // RKS_44.45 //

oMkAra uvAca:
etat sarvaM Bavatvadya matprasAdAt tapoDana /
asADyam api sADyaM te trElokye sacarAcare // RKS_44.46 //
evaM labDvA varaM vipro girer vE pUrvaBAgataH /
uvAsa muniBiH sArdDaM durvAsA ugra tApasaH // RKS_44.47 //
atrAntare nfpaSrezWa brahmARaM prAha nAradaH /
pitftIrTaM gayA nazwA durvAsasaH kopatas tataH // RKS_44.48 //
Aste sa narmadAtIre oMkAre 'marakaRwake /
nAradasya vacaH SrutvA brahmA lokAnukampayA // RKS_44.49 //
haMsayAnaM samArUQo devEH saha nfpottama /
AjagAmASramaM tatra durvAsA yatra saMsTitaH // RKS_44.50 //
dfzwvA pitAmahaM devameraRqo munipuMgavaH /
kamaRqaluM samAdAya pAdamUle tu brahmaRaH // RKS_44.51 //
vinikzipya yaTA nyAyam arGaM dattvA ca tasTivAn /
kamaRqalujalodBUtaH pravAho narmadAM gataH // RKS_44.52 //
tataH saMpUjya viDivad durvAsAs taM pitAmaham /

brahmovAca:
udBaved yadi te tIrTamamAsomasamAgame // RKS_44.53 //
idAnIM pitftIrTaM tu janEr nehopadfSyate /
anivartyas tu SApaste tatpUrRaM kuru sAMpratam // RKS_44.54 //

durvAsA uvAca:
mayA nivartitaH SApo vacanAt te pitAmaha /
pitFRAM darSanaM tatra gayApitfvisarjinI // RKS_44.55 //
Bavizyati prasAdAt te tasmiMs tIrTe pitAmaha /
evam astv iti taM coktvA divaM brahmA yayO nfpa // RKS_44.56 //
namaskftya maheSAnaM surAsuranamaskftam /
harzeRa mahatAvizwaH pUjyamAno dvijottamEH // RKS_44.57 //
durvAsAs tu muniSrezWas tatrEvAntaraDIyata /
tena puRyatamaM loke tatrEraRqI samAgatA // RKS_44.58 //
eraRqISvaraliNgaM tu surAsuranamaskftam /
puRyakarmAnupaSyed amAsomasamAgame // RKS_44.59 //
dfzwvA tatparamaM liNgaM yamalokaM na paSyati /
etat tu kaTitaM rAjan mayA tvAM prati BArata // RKS_44.60 //
SravaRAt kIrtanAd asya gacCet mAheSvaraM puram // RKS_44.61 //

iti SrIskandapurARe revAKaRqe durvAsaScaritre eraRqItIrTavarRano nAma catuScatvAriMSo 'DyAyaH


RKS aDyAya 45

mArkaRqeya uvAca:
tato gacCet mahABAga revASalyAviSalyayoH /
tatra snAtvA divaM yAti PalaM yajYeSvarAjYayA // RKS_45.1 //
tatra yajYeSvarAM liNgaM DUpeSvaramanuttamam /
sidDidaM mokzadaM vidDi na te paSyanti mAnavAH // RKS_45.2 //
tilodakapradAnena cAnnadAnena BArata /
pitarastfptim AyAnti yAvac candrArkatArakam // RKS_45.3 //
pOrRamAsyAM tu some vE vyatIpAte ca saMkrame /
dAnaM yat kriyate tatra tasya puRyaPalaM SfRu // RKS_45.4 //
Baratena kftas tatra hayameDaH purA yaTA /
tat te 'haM kaTayizyAmi SfRu kOnteya sAmpratam // RKS_45.5 //
Barato nAma rAjAsIt sUryavaMSe viSAmpate /
praSaSAsa mahArAja kftsnaM vE sa mahItalam // RKS_45.6 //
yAvat tfRaM vijAnIyA yAvatkIrtiS ca BAskaraH /
tAvad vE BaratakzetraM saSElavanakAnanam // RKS_45.7 //
ekadA sa nfpaSrezWo yajYakarmaparAyaRaH /
Bfgor dakziRaBAge tu kuRqamaRqapamaRqitAm // RKS_45.8 //
daSayojanavistIrRAM yajYaBUmiM cakAra ha /
gavAM hi daSalakzARi savatsAnAM payomucAm // RKS_45.9 //
lakzam ekaM hayAnAM ca dantinAm ayutaM taTA /
maRimARikyaratnAni vAsAMsi viviDAni ca // RKS_45.10 //
yajYopaskaram AdAya sarvasaMBArasaMvftaH /
vedaDvanininAdena divaM BUmiM ca saMspfSan // RKS_45.11 //
homena devatAs tfptAH saptalokanivAsinaH /
evaM pravartite yajYe rAjYaS cAmitatejasaH // RKS_45.12 //
yajYaviDvaMsanArTaM tu rAkzasA rOdrarUpiRaH /
mAlyavAMS ca sumAlI ca sukeSI SaNKadUzaRO // RKS_45.13 //
rAkzasAnA sahasrARi samAyAtAstu satvaram /
BagnAni yajYavastUni trizu lokezu dAruREH // RKS_45.14 //
praRazwA devatAH sarvA ftvijaS ca nipAtitAH /
evaM vinASite yajYe rakzoBiS ca tato 'naGa // RKS_45.15 //
kopAj jajvAla rAjApi hutASana ivAhutaH /
jaGAna rAkzasAn sarvAn girIn vajraDaro yaTA // RKS_45.16 //
praRazwAn BayamItAMS ca patitAn DaraRItale /
rAkzasEr nihatAn dfzwvA brAhmaRAn ftvijas taTA // RKS_45.17 //
SokAvizwas tataH prAha Barato devamantriRam /
gurus tvaM sarvadevAnAM trikAlajYas trivedavit // RKS_45.18 //
brahmahatyAdikaM pApaM mamArTe devakaRwakEH /
prAyaScittaM mayA kAryaM kiM tvaM brUhi bfhaspate // RKS_45.19 //

bfhaspatir uvAca:
vidyAM saMjIvanIM te 'haM dadAmi nfpasattama /
jIvitA brAhmaRA devAH SaSaMsur devamantriRam // RKS_45.20 //
tato nivartito yajYaH samagravaradakziRaH /
yUpamUlasamudBUtA SalyA cEva viSalyakA // RKS_45.21 //
praviveSa mahArAja narmadAM lokapAvanIm /
tato devAH samAruhya svaM svaM yAnaM divaM yayuH // RKS_45.22 //
Barato 'pi dvijEH sArdDaM praviveSa purIM tataH /
tena SalyA viSalyA ca viKyAtA Buvanatraye // RKS_45.23 //
BarateSvaraliNgaM ca brahmayonyAM samAsTitam /
etat te kaTitaM rAjanyaTAdfzwaM yaTASrutam // RKS_45.24 //
SravaRAt kIrtanAd asya na viSed yonisaNkawe // RKS_45.25 //

iti SrIskandapurARe revAKaRqe SalyAviSalyAmAhAtmyAnuvarRano nAma paYcacatvAriMSo 'DyAyaH ||


RKS aDyAya 46
BfguM patanti ye SUrAH kAM gatiM prApnuvanti te /
SrotumicCAmyahaM tve tat kaTayasva mahAmune // RKS_46.1 //

mArkaRqeya uvAca:
anASakena Bo rAjan BfgugograhasaNgarEH /
prARAMs tyajanti ye SUrA gatiM tezAM niboDa me // RKS_46.2 //
pfTak pfTaN nivAsAMSca tezAM karmmARi BArata /
caturviMSatikowyas tu saptaviMSatir eva ca // RKS_46.3 //
umayA tu purA jYaptA maDyamottamakanyakAH /
anena viDinA ye tu prARAMs tyakzyanti mAnavAH // RKS_46.4 //
tAMSca BuNgDvaM mayA dattA yuzmAkaM suprasAdataH /
amareSe pramftASca BraMSituM ye patanti te // RKS_46.5 //
BfgUn dfzwvA nfpaSrezWa mucyante brahmahatyayA /
caturaSItiBfgavo jambUdvIpe prakIrtitAH // RKS_46.6 //
taTA 'nye saptanirdizwAH svargasopAnam uttamam /
BEravas tu BfguSrezWo jYeyastv amarakaRwake // RKS_46.7 //
SUdrASca kzatriyA vESyA antyajAScADamAstaTA /
ete tyajanti prARAn vE varjayitvA dvijaM nfpa // RKS_46.8 //
patito brAhmaRas tatra brahmahA cAtmahA Bavet // RKS_46.9 //
dvAviMSatisahasrARi rAhusomasamAgame /
varzARAM jAyate rAjan rAjA vEdyADare pure // RKS_46.10 //
graste tu rAhuRA sUrye dviguRaM PalamaSnute /
avaSaH svavaSo vA 'pi jalapUrAnalAhataH // RKS_46.11 //
mriyate yo BfguM prApya sa vidyADararAq Bavet /
Bfgur BEravarUpeRa vinDyakElAsasanniBaH // RKS_46.12 //
garhayanti BfguM ye tu te liNgabrahmaBedinaH /
BEravaH kzamate tezAM neti skandena kIrtitam // RKS_46.13 //
manyAsAcca cyuto vipro mAtfhA pitfhA taTA /
svasfgaH svasnuzAgaSca taTA svajYAtigastaTA // RKS_46.14 //
etezAM patanaM SastaM karIzAgnO prasADanam /
mucyate tena pApena SivalokaM sagacCati // RKS_46.15 //
hariScandrapure candre SrISEle tripurAntike /
trEyambake DOtapApe vArAhe vinDyaparvate // RKS_46.16 //
kAveryAs tu taTA kuRqe patanAt svargam ApnuyAt /
Bfgor dakziRaBAge tu liNgaM vE capaleSvaram // RKS_46.17 //
kzetrasaMrakzaRAyeha viKyAtaM pApanASanam /
DanuH zazwyAM tataH kzetraM vijYeyaM cApaleSvaram // RKS_46.18 //
Arohati giriM yas tu tam adfzwvA tu mAnavaH /
tasya puRyaPalaM sarvaM sa gfhRAti na saMSayaH // RKS_46.19 //
AleKya ca pawe sUryaM patAkAdaRqamaRqitam /
valayaM ca kare kftvA vIjyamAnas tu cAmarEH // RKS_46.20 //
vIras tu patituM gacCed Arohed Bfguparvatam /
pade pade yajYaPalaM tasya syAcCaNkaro 'bravIt // RKS_46.21 //
pratIkzante sarvakAle 'psarasaH kAmamohitAH /
divyaM yAnaM samArUQA divyA BaraRaBUzitAH // RKS_46.22 //
vIras tu patitas tatra svaM ca tyaktvA kalevaram /
tatkzaRAd divyadehas tu SakratulyaparAkramaH // RKS_46.23 //
kAmadaM yAnam Aruhya vivAdena parasparam /
gacCecCivapuraM sArdDam apsaroBiH samanvitaH // RKS_46.24 //
klIbasya sattvahInasya uttIrRasya BfgoH punaH /
pade pade brahmahatyA Bavet tasya na saSayaH // RKS_46.25 //
na cirAyur Bavet martyaH kasmAt mftyor biBetyasO /
na ko 'pi rakzituM SaktaH kAlamftyuvaSaM gatam // RKS_46.26 //
sa pApizWo durAcAraScARqAlo lokagarhitaH /
sanyAsAdikam Aruhya cyavate yas tu mAnavaH // RKS_46.27 //
sanyAsAt pracyutaM vipraM dfzwvA snAnArkavIkzaRam /
kuryAt sarvaprayatena sparSAccAndrAyaRaM smftam // RKS_46.28 //
ftAn ftaM na vaktavyaM tena sArdDaM kadAcana /
sTAtavyaM cEva mOnena no cet pApam avApnuyAt // RKS_46.29 //
niScite maraRe prApte kaTaM mftyur upekzate /
jarAmftyuSca rogASca saMsArodaDi samplave // RKS_46.30 //
evaM jYAtvA nfpaSrezWa hyArohed Bfguparvatam /
etat te kaTitaM rAjan Bfgor mAhAtmyamuttamam // RKS_46.31 //
na brUyAd duzwabudDInAM kalO pAKaRqakarmmaRAm /
digambaraSvetapawabOdDAdInAM viSezataH // RKS_46.32 //
asaMBAzyA durAcArAH purARasmftinindakAH /
na tEH saha prakartavyaH saMvAdo hi kadAcana // RKS_46.33 //
pratyekaM sarvadevAnAM svayam Aha vfzaDvajaH /
na manyante tu ye mUQAs tIrTarAjaM mayoditam // RKS_46.34 //
prayAnti narakaM GoraM Bfgor ye 'vataranti te // RKS_46.35 //

iti SrIskandapurARe revAKaRqe BfguparvatamahimA 'nuvarRano nAma zawcatvAriMSo 'DyAyaH ||


RKS aDyAya 47

yuDizWira uvAca:
oMkArakIrtanaM vipradAnaM yajYas tapas taTA /
samBavaM paYcavaktrARAM liNgAnAM saMBavaM taTA // RKS_47.1 //
yugasaMKyAM kalAM cEva caritaM ca mahAmune /
kaTayasva prasAdena yaToddizwaM tu SaMBunA // RKS_47.2 //

mArkaRqeya uvAca:
SrUyatAM rAjarAjendra purARaM skandakIrtitam /
dvAtriMSatisahasrARi lakzARyazwAdaSEva ca // RKS_47.3 //
ezA kftayuge saMKyA sanDyAsanDyAMSamAnataH /
lakzyARy azwO taTA cAzwO sahasrARi yuDizWira // RKS_47.4 //
dvApare BAnam icCanti sanDyAsanDyAMSamAnata /
sahasrARi ca catvAri taTA lakzacatuzwayam // RKS_47.5 //
mAnaM kaliyugasyEtat sanDyAsanDyAMSamAnataH /
alpakzIrapradA gAvo hy alpasasyA ca medinI // RKS_47.6 //
alpodakAs taTA meGAH svalpavidyAs taTA dvijAH /
pUrRe tu zoqaSe varze narAH palitayOvanAH // RKS_47.7 //
daSame dvAdaSe varze nArI garBaDarA Bavet /
SUdrA DarmaparA nityaM kalO kAle digambarAH // RKS_47.8 //
ekavarRAH prajAH sarvA rAjA mlecCo Bavizyati /
kalO yuge taTA prApte kalirUpe ca mADave // RKS_47.9 //
nAgnihotraM na vedAS ca na Darmo na ca yAjanam /
na satyaM na tapo dAnaM na sattvaM na ca devatAH // RKS_47.10 //
vedavikrayiRo viprA antyajAnAM gfhe gfhe /
vedAdeSaM karizyanti vedaviplavakArakAH // RKS_47.11 //
kanyAvikrayiRaH pApAs taTA kanyopajIvinaH /
sahasrAMSo na Darmasya kalA cEkA pravartitA // RKS_47.12 //
yatra sidDas tatra tIrTaM jale snAsyanti mAnavAH /
SUdrA patnI dvijAnAM tu Bavizyati gfhe gfhe // RKS_47.13 //
aDarottaraBAvena Bavizyanti kalO narAH /
bOdDAH kzapaRakAH pApA nagnA malinakaSmalAH // RKS_47.14 //
viqambayanti bAlAnAM mohitAH pApakarmaRAm /
na guruM manyate SizyaH putraS ca pitaraM taTA // RKS_47.15 //
svavaMSadravyahartAraH pravrajyAvezaDAriRaH /
liNgopajIvinaH pApAs taTA BasmopajIvinaH // RKS_47.16 //
vEvasvate 'ntare prApte kalO sarvaM Bavizyati /
etat te kaTitaM rAjan kalO yadyad Bavizyati // RKS_47.17 //
oMkArasyEva cotpattiM viDAnaM viDipUrvakam /
kaTayAmi samAsena yat pfzwo 'haM tvayA 'naGa // RKS_47.18 //
kIrtanAd asya devasya mucyate BavabanDanAt /
oM mityekAkzara rAjan vyAharan samanusmaran // RKS_47.19 //
yaH prayAti tyajan dehaM sa yAti paramAM gatim /
vedamAtA ca gAyatrI oMkArapraBavA taTA // RKS_47.20 //
oMmityekAkzare tattve brahmavizRumaheSvarAH /
oMkAro vedamUlaM tu SrutiSAKaH pratizWitaH // RKS_47.21 //
PalaM cEva tu puzpaM ca parRAni smftir AgamaH /
yaTAdO sarvavidyAnAm oMkAraH paripaWyate // RKS_47.22 //
taTAdO sarvadevAnAm Adidevo maheSvaraH /
sanDyAtrayaM trikAlAdi oMkAre parikIrtitam // RKS_47.23 //
agnitrayaM trayo lokAs trivargaS ca pratizWitaH /
azwazazwiM ca tIrTAnAM brahmaRe SivakIrtitam // RKS_47.24 //
ekena ca SataM pUrRaM rudrARAM parikIrtitam /
kedAre SatamekaM oMkArEkottaraM Satam // RKS_47.25 //
paYcabrahma paYcavaktram oMkAraM liNgamuttamam /
pfTivyAM yAni liNgAni AsamudrAntagocare // RKS_47.26 //
na tezAM paYcavaktrARi tyaktvoMkAraM yuDizWira /
svAyamBuve 'ntare prApte Adikalpe kfte yuge // RKS_47.27 //
dAnavEr nirjitA devA narmadAtIramASritAH /
avadrutAH kaNkolEs tu kAlikeyES ca kAlakEH // RKS_47.28 //
te devA brahmasahitA ISvaraM SaraRaM gatAH /
bfhaspatis tataH prAha brahmARaM prati BArata // RKS_47.29 //
izwiM kuru mahArOdrIM dAnavAnAM kzayaMkarIm /
uvAca vacanaM brahmA tadA taM devamantriRam // RKS_47.30 //
mamEva vismftA mantrA dAnavAnAM Bayena ca /
etasminn antare BittvA pAtAlAni ca sapta ca // RKS_47.31 //
oMkArapUrvakaM rAjan BUrBuvaHsvaS ca kIrtayan /
parvatAd utTitaM liNgaM jvalatkAlAnalapraBam // RKS_47.32 //
sUryakowisamapraKyaM jvAlAmAlAsamASritam /
AdimaDyAntahInaM ca na dfzwaM paramaM kvacit // RKS_47.33 //
caturvargES caturvedEr vedANganigamEH svayam /
uvAca vacanaM SamBurbrahmARaM lokaBAvanam // RKS_47.34 //
sOmyAM cEva tu Bo brahmaMl lokAnAM SAntikAriRIm /
mayA samArpitA vedA izwiM kuru yaTepsayA // RKS_47.35 //
tato brahmA cakArezwiM rOdrIM dEtyakzayaMkarIm /
izwiM cEva tata sOmyAM lokAnAM SAntikAriRIm // RKS_47.36 //
tato 'surA mahArAja dfzwvA cezwiM BayaMkarIm /
brahmaSApaBayodvignA gatAs te tu diSo daSa // RKS_47.37 //
oMkArasya praBAveRa sarve devAs tu nirBayAH /
tato 'Byarcya sureSAnaM devAs te tridivaM yayuH // RKS_47.38 //
kalpAntagaM mahAliNgaM surAsuranamaskftam /
kAmadaM mokzadaM cEva oMkAraM vidDi pArTiva // RKS_47.39 //
tasmiMl liNge tu lIyante kalpAnte sarvadevatAH /
amaraM brahma vetyAhur hariM sidDeSvaraM taTA // RKS_47.40 //
piNgaleSvaram AdityaM somaM pitrISvaraM taTA /
yatra sidDAs trayo vedAH sazaqaNgapadakramAH // RKS_47.41 //
tena sidDeSvaraM vidDi sarvasidDipradAyakam /
kaTitaM parvatasyAgre liNgakowisamanvitam // RKS_47.42 //
arcanAt tasya liNgasya vizRuloke mahIyate /
kalpe kalpe mahArAja kzIyante sarvadevatAH // RKS_47.43 //
muktvA tu paYcaliNgAni mArkaRqaM nArmadaM nfpa /
avimuktaM ca kedAram oMkAram amareSvaram // RKS_47.44 //
taTEva ca mahAkAlam evaM liNgaM tu BArata /
puRyAni paYcaliNgAni prAtar utTAya yaH paWet // RKS_47.45 //
sarvatIrTaPalaM prApya Sivaloke mahIyate /
ekA kAlI mahAkAle vased vE vyApinI sadA // RKS_47.46 //
sapAdakowistIrTAnAM mahAkAle vaset nfpa /
Sivalokena kAverI Sivakzetre sTitA nfpa // RKS_47.47 //
catuH kroSAByantarato brahmahatyA na sarpati /
AgneyaM sidDaliNgaM ca tasyAs tIre samASritam // RKS_47.48 //
SivaKyAtam iti KyAtaM tIrTe tu kurunandana /
snAtamAtro naras tatra sa Bave na punarBavet // RKS_47.49 //
kIwapakzipataNgAdi tiryag yonigatA narAH /
mucyante tatra pApena Sivasya vacanaM yaTA // RKS_47.50 //
tatra yaH kurute SrAdDaM pitFRAM ca tilodakam /
yugakowisahasraM tu pitaras te na tarpitAH // RKS_47.51 //
sarvezAm eva liNgAnAM divyaM vA 'tra prakIrtitam /
tatra snAto divaM yAti na viSed yonisaNkawe // RKS_47.52 //
kowiyajYaPalaM prApya Sivaloke mahIyate /
azwakowis tu tIrTAnAM kedAre kaTitA nfpa // RKS_47.53 //
darSanAd arcanAt tasya sparSAt mokzaPalaM nfRAm /
kedArasyodake pIte punarjanma na vidyate // RKS_47.54 //
ahorAtrozito BUtvA payaH pAnaM karoti yaH /
tasyodare Bavel liNgaM zaRmAsAd brahmacAriRaH // RKS_47.55 //
kedAradarSanAd eva Sivaloke mahIyate /
vArARasI mahApuRyA trizu lokezu viSrutA // RKS_47.56 //
antarikze purI sA tu mftyulokasya bAhyataH /
paYcakroSAntare yAvad brahmahatyA na sarpati // RKS_47.57 //
azwAviMSatikowyas tu liNgAnAM tatra BArata /
gaNgAvaruRayor maDye snAnaM kftvA yaToditam // RKS_47.58 //
sarvapApavinirmukto devavan modate divi /
tatra yas tyajati prARAn CivaM DyAtvA tu mAnavaH // RKS_47.59 //
sahasrakulamudDftya SivalokaM sa gacCati /
tatra yad dIyate dAnaM tasya saMKyA na vidyate // RKS_47.60 //
tilodakapradAnena pitfRAM prItirakzayA /
tatra yas tyajati prARAn avaSaH svavaSo 'pi vA // RKS_47.61 //
trinetraH SUlapARis tu SivasyAnucaro Bavet /
avimuktasya liNgasya sparSanAt muktir Apyate // RKS_47.62 //
kalAtrayaM tu tatrAste kASIpuryAM na saMSayaH /
gaNgAsAgarasaMBede catasrastu kalAH smftAH // RKS_47.63 //
gaNgAsahasravaktreRa pravizwA yatra sAgaram /
snAnAvagAhanAt pAnAt piRqadAnAc ca tarpaRAt // RKS_47.64 //
gacCec CivapuraM tatra pitfBiH saha mAnavaH /
aparaM kAlarudraM tu saptapAtAlavAsinam // RKS_47.65 //
hAwakaM vidDi taM devaM na tu paSyanti mAnavAH /
pUjyate suradEtyES ca surasidDanizevitam // RKS_47.66 //
gaNgeSvaradvitIyaM tu tftIyaM sAgareSvaram /
caturTaM SUlapARiM tu catasraS ca kalA iti // RKS_47.67 //
kalApaYcAtmakaM rudram AsamudrAntagocare /
varjayitvA maheSAnam oMkAraM kAmarUpiRam // RKS_47.68 //
paYcabrahmapaYcavaktraM navaSaktisamanvitam /
oMkAraM kalpagAtIre Sivena kaTitaM purA // RKS_47.69 //
tena puRyAtmake loke lokatritayapUjitam /
SaNKakundendusaMkASaM sadyovaktraM tu paScimam // RKS_47.70 //
fgvedo nirgato yasmAd brahmA tatrADidevatA /
uttaraM vAmadevaM tu pItABaM sumanoharam // RKS_47.71 //
yajurvedodBavaM vidDi vizRus tatrADidevatA /
aGora meGavarRABaM yAmyAM ca diSi cAsTitam // RKS_47.72 //
sAmavedodBavaM vidDi sUryakAlAgnidEvatam /
pUrve tatpuruzaM jYeyaM kuNkumAruRasanniBam // RKS_47.73 //
aTarvaM nirgataM turyam Apas tatrADidevatAH /
ISAnastava vaktraM tu paYcavarRaM mahAtanum // RKS_47.74 //
SrutisidDAntasaNgItaM somaM tatrADidevatA /
zazWaM sadASivaM nAma nirBAgaM ca nirAmayam // RKS_47.75 //
nirlakzaM lakzahInaM tu jYAtvA mokze na saMSayaH /
etat te kaTitaM rAjann oMkArasya tu varRanam // RKS_47.76 //
sahasrAs yasya no Saktir ekavaktrasya kA kaTA /
snApayitvodakenEva bilvapatreRa pUjayet // RKS_47.77 //
caturvarzasahasrARi rudraloke mahIyate /
oMkAradakziRAmUrtO prARatyAga karoti yaH // RKS_47.78 //
varzakowisahasrARi vaset mAheSvare pure /
prAsAdaM ca maWaM cApi suDayezwakasaMyutam // RKS_47.79 //
citramAleKyamUle ca patAkADvajaSoBitam /
vitAnAM kiNkiRIyuktaM netraM vaMSodBavaM SuBam // RKS_47.80 //
paYcavarRakaSoBAQyam oMkArasya tu kArayet /
paYcAmftEH snApayitvA candanAgurukuMkamEH // RKS_47.81 //
samAvezwya parIDAnEr nAnAvastrEH suSoBanEH /
hemamOktikaratnES ca saGftaM gugguluM dahet // RKS_47.82 //
GaRwAM ca dIpakaM cEva viDUmArArtikaM ca yat /
mfdaNgAn pawahAMS cEva veRuM vIRAM ca gItakam // RKS_47.83 //
kAhalI SaNKavAdyAni kAMsyatAlAdyam eva ca /
vyajanaM gequkaM CatraM cAmaraM DvajadaRqakam // RKS_47.84 //
hema cAnnaDarAdIni gfhAMS ca grAmapattanam /
yadvA tadvA nfpaSrezWa oMkArAya nivedayet // RKS_47.85 //
tasya dAnaPalasyeha saMKyA kartuM na Sakyate /
sidDeSvarOMkArayos tu candrasUryagrahagrahe // RKS_47.86 //
DvajamAlAkulaM kuryAt tasya puRyaPalaM SfRu /
yAvatI taM tu saMKyA 'sti vAyunodDUyate punaH // RKS_47.87 //
tAvad yugasahasrARi Sivaloke vasen nfpa /
yugakowisahasrARi yugakowiSatAni ca // RKS_47.88 //
sarvakAmasamfdDAtmA brahmavizRuSivAlaye /
etat te kaTitaM rAjan oMkArotpattilakzaRam // RKS_47.89 //
brahmaRA tu kftaM tasya stotraM tvaM SfRu sAmpratam // RKS_47.90 //

iti SrIskandapurARe revAKaRqe oMkAramahimAnuvarRano nAma saptacatvAriMSo 'DyAyaH ||


RKS aDyAya 48

mArkaRqeya uvAca:
brahmaRe kaTito mantra oMkAreRa tato 'naGa /
brahmApi tadvacaH SrutvA stotrametad udAharat // RKS_48.1 //
oM vyomasaMKyAyite vyomaharAya sarvavyApine /
anantAya anATAya amftAya DruvAya ca // RKS_48.2 //
SamBavAya SASvatAya yogapIWasaMsTitAya /
nityaM yogayogine vyomaharAya // RKS_48.3 //
oM namaH SivAya sarvapraBavAya SivAya ISAnAya // RKS_48.4 //
mUrDAya tatpuruzAya vaktrAya aGorAya hfdayAya vAsudevAya guhyAya sadyojAtAya mUrtaye oMkArAya namo namaH // RKS_48.5 //
kalAtIto 'vyayo budDo vajradehopamardanaH // RKS_48.6
aDyakzaS ca viDuH SAstA pinAkI tridaSADipaH /
agnI rudro hutASaS ca piNgalaH pAvano hara // RKS_48.7 //
jvalano dahano vastur BasmAntaS ca kzamAntakaH /
apamftyuharo DAtA viDAtA kartfsaMjYakaH // RKS_48.8 //
kAlo DarmapatiH SAstA viyoktA navamaH priyaH /
nirmitto vAruRo hantA krUradfzwir BayAvahaH // RKS_48.9 //
UrDvadfzwir virUpAkzo daMzwrAvAn DUmralocanaH /
vAlo hyatibalaScEva pASahasto mahAbalaH // RKS_48.10 //
Sveto virUpo rudraS ca dIrGabAhurjaqAntakaH /
SIGro laGurvAyuvego BImaS ca vaqavAmuKaH // RKS_48.11 //
paYcaSIrzA kapardI ca sUkzmastIkzRaH kzapAntakaH /
niDISo rOdravAn DanvI sOmyadehaH pramardanaH // RKS_48.12 //
anantapAlako DAraH pAtAleSo vfzaDvajaH /
saDUmraH SASvataH SarvaH sarvapiNgaH karAlavAn // RKS_48.13 //
vizRur ISo mahAtmA ca suKo mftyuvivArjitaH /
SamBur viBur gaRADyakzas tryakzaScEva divaspatiH // RKS_48.14 //
saMvAdaS ca vivAdaS ca praBavizRur vivarDanaH /
SatamekottaraM yAvad rudrARAM saMKyayA smftam // RKS_48.15 //
SatamekottaraM sarvam oMkAre ca pratizWitam /
stotraM kftvA taTA brahmA devadevaM maheSvaram // RKS_48.16 //
BUmO praRamya sAzwANgaM kftvA cEva pradakziRam /
manasA saMsmaran devaM tasTO lokapitAmahaH // RKS_48.17 //
stotraM SrutvA Bagavato brahmaRo lomaharzaRam /
devadevo 'bravId vAkyaM brahmARaM prati BArata // RKS_48.18 //
stotreRAnena divyena tuzwo 'haM te varaM vfRu /
dadAmi te na sandeho duzprApyaM tridaSEr api // RKS_48.19 //

brahmovAca:
yadi tuzwo 'si deveSa yadi deyo varo mama /
paYcavaktrezu yajanaM brahma nAma Bavatv iha // RKS_48.20 //

hara uvAca:
evam Bavatu vE brahman satyam etat tavoditam /
brahmaRo DarmapUjA vE tadA praBfti BArata // RKS_48.21 //

brahmovAca:
paWizyanti stavaM rOdram oMkArasya tavAgrataH /
brAhmaRAH kzatriyA vESyAH sadA tadgatamAnasAH // RKS_48.22 //
sarvakAmam avApsyanti ceha loke paratra ca /
yaM yaM kAmayate kAmaM taM taM prApnoti mAnavaH // RKS_48.23 //
SatamekottaraM nityaM paWitvA ca divaM vrajet /
evam uktvA tadA brahmA namaskftya maheSvaram // RKS_48.24 //
divyayAnasamArUQo brahmalokaM mudA yayO /
caturyugasahasreRa brahmaRo 'haH prakIrtitam // RKS_48.25 //
anenEva tu mAnena SataM brahmA hi jIvati /
pitAmahaSataM yAvad vizRor mAnaM viDIyate // RKS_48.26 //
oMkAranimizArDena sahasrARi caturdaSa /
vinaSyanti paraM vizRorasaMKyAtAH pitAmahAH // RKS_48.27 //
evaM brahmagatiM jYAtvA Sivam antaH sadArcayet /
SivAjYA vartate liNge tasmAl liNgaM sadArcayet // RKS_48.28 //
dvezwi liNgaM tu yo mohAt sarvadevanamaskftam /
sa yAti narakaM GoraM Sivasya vacanaM yaTA // RKS_48.29 //
bOdDakzapaRapAKaRqA miTyAtattvavicakzaRAH /
nazwAs tu nASitA ye vE SivArADanavArjitAH // RKS_48.30 //
janmajanmAntarAByAsAt te prayAnti rasAtalam /
purARezu taTA yudDvA SivoktaM Darmam Acaret // RKS_48.31 //
saduzwaH pApabudDis tu yo 'nyaM DarmaM samAcaret /
etat te kaTitaM rAjan purARaM skandakIrtitam // RKS_48.32 //
SravaRAt kIrtanAd asya Sivaloke mahIyate // RKS_48.33 //

iti SrIskandapurARe revAKaRqe paYcabrahmAtmakastavo nAmAzwacatvAriMSo 'DyAyaH ||


RKS aDyAya 49

mArkaRqeya uvAca:
tato gacCet mahABAga revAkapilasaNgamam /
tatra snAtA divaM yAnti ye mftA na punarBavAH // RKS_49.1 //
tilodakapradAnena pitFRAM paramA gatiH /
dinAni navasArDAni rAhugraste niSAkare // RKS_49.2 //
vfdDiM yAti mahArAja puRyavfdDyA na saMSayaH /
graste tu rAhuRA sUrye dinAni ca daSEva tu // RKS_49.3 //
varDate kapilABedas tadvad eva viSAmpate /
revAyAH kapilAyoge vArARasyAH samAgame // RKS_49.4 //
samAnaM PalAM uddizwaM tilodakenApi vidyate /
vArARasIsamA revA kapilAyAS ca saNgame // RKS_49.5 //
svAyamBuve 'ntare prApte brahmalabDavarodBavAH /
rudrAvartaM brahmAvartaM sUryAvartaM taTA 'param // RKS_49.6 //
kapilAnarmadAyoge jYeyam etat trayaM punaH /
narmadABedanaM yatra caturhastapramARataH // RKS_49.7 //
revAkapilayo rAjaMs tatrAvartadvayaM smftam /
pippalAvAhinI tatra saptapAtAlavAsinI // RKS_49.8 //
tatrEva kapilAvartaM pippalAvartam eva ca /
kAmayanti hi tIrTaM ca pitarastfptidAyakam // RKS_49.9 //
tasmAt putraH prayatnena pitfByaS ca yaTAviDi /
jalAYjaliM tilErmiSraM dadyAt piRqaM ca yatnataH // RKS_49.10 //
pitFn samudDared GorAc CrAdDaM kftvA tu mAnavaH /
revAkapilayor yoge SuciH snAtvA tu mAnavaH // RKS_49.11 //
yaH paSyed amaraM tatra PalaM tasyASvameDikam /
candrasUryoparAge tu parvakAle viSezataH // RKS_49.12 //
ganDaM DUpaM ca nEvedyaM dIpamAlAM ca kArayet /
tilataRqulamiSrEr yaH kuryAl liNgasya cArcanam // RKS_49.13 //
kuNkumena samAlipya raktavastrEH pravezwayet /
puzpamAlArcanaM kftvA hemaratnAdiBis taTA // RKS_49.14 //
yAvac candraS ca sUryaS ca himavAMS ca mahodaDiH /
tAvad yugasahastrARi rudraloke mahIyate // RKS_49.15 //
kOSeyaM pawwasUtraM ca kArpAsaM raktatAntavam /
vEjayantIvitAnaM ca kalaSopari varDayet // RKS_49.16 //
paYcaratnasamAyuktaM kiNkiRIravasaMyutam /
tattantusaMKyayA yAvan muhUrtam iha BArata // RKS_49.17 //
tAvatkAlaM vaset svarga umAmAheSvare pure /
ISAnam aparaM cEva sAmAnyAt kaTitaM purA // RKS_49.18 //
kapilApUrvaBAge tu nAtidUre vyavasTitam /
arcanAt tasya liNgasya gARapatyam avApnuyAt // RKS_49.19 //
SuklAzwam yAM kArttike tu PalaM SatagaRottaram /
saMkrame ca vyatIpAte tasya saMKyA na vidyate // RKS_49.20 //
upahArapradAnena kapileSvarapUjanAt /
varzARAmayutaM sArdDaM loke krIqati BAskare // RKS_49.21 //
mftavatsA taTA banDyA garBasrAvA ca yA Bavet /
raktavastrEH paYcaratnEH snAnaM sA ca samAcaret // RKS_49.22 //
caturdaSyAM taTAzwamyAM kapilAyAM yuDizWira /
suBagA jIvaputrA ca satyametac Civoditam // RKS_49.23 //
umayA ca varo datto nArIByaS ca prasAdataH /
kapilA nirgatA yasmAt narmadAyAM prasarpati // RKS_49.24 //
tIrTAnAm azwasAhasraM kAmaBogaPalapradam /
Aste tatra mahArAja Sivena kaTitaM purA // RKS_49.25 //
kapilA ca tato deyA sarvABaraRaBUzitA /
brAhmaRAn Bojayet tatra yaTA viBavavistarEH // RKS_49.26 //
upavAsaparo nityaM tArpitAH pitfdevatAH /
hemajAleSvaraM nAma liNgaM tatrEva sidDidam // RKS_49.27 //
arcanAt tasya devasya yamalokaM na paSyati /
vasudAno DunDumAraS cakravartI purA 'Bavat // RKS_49.28 //
asya tIrTasya mAhAtmyAd divi devatvamAptavAn /
anekAni sahasrARi saMsidDiM paramAM gatAH // RKS_49.29 //
kzatriyARAM nfpaSrezWa kowitIrTapraBAvataH /
ulUkEH pAtitAn yatra kowitIrTe SirAMsyaTa // RKS_49.30 //
kAkAnAM jalamaDye tu SataSo 'Ta sahasraSaH /
tatkzaRAd divyadehAs tu te kAkA yAnamASritAH // RKS_49.31 //
vidyADarARAM rAjAno mayA dfzwAH purAnaGa /
vfndAS ca jambukAnAM tu vyAGrARAM ca Bayena vE // RKS_49.32 //
taTA meGAvfte kAle narmadAjalam AviSan /
yakzalokaM tu te prAptAH sarvakAmaPalodayam // RKS_49.33 //
jambukeSvaram ityevaM tiryagyonivimokzaRam /
pfTivyAM nEmizaM tIrTam antarikze ca puzkaram // RKS_49.34 //
vArARasIprayAgaM ca trElokye tv amareSvaram /
trayastriMSatkowiBis tu surAsuranamaskftam // RKS_49.35 //
tatra snAtaS ca rAjendra hayameDaPalaM laBet /
sidDA sarasvatI tatra tIrTasyAsya praBAvataH // RKS_49.36 //
yaH kaScit kurute SrAdDaM pitFRAM prItivardDanam /
sa yAti paramaM sTAnaM pitfBiH saha mAnavaH // RKS_49.37 //
liNgaM sArasvataM nAma brahmahatyAvyApohanam /
AKyAnaM kaTayizyAmi itihAsaM purAtanam // RKS_49.38 //
svAyamBuve 'ntare prApte Adikalpe kfte yuge /
ayoDyADipatiH SrImAYCakratulyaparAkramaH // RKS_49.39 //
DunDumAra iti KyAtaH satyavAdI jitendriyaH /
yajYayAjI dAnaSIlo devatAtiTipUjakaH // RKS_49.40 //
niravadyAH prajAs tasya BayadAridryavarjitAH /
sapAdalakzavarzARi prajA jIvanti BArata // RKS_49.41 //
yajYotsavavivAhES ca vedamaNgalaniHsvanEH /
svayaM kAmaduGA DenuH pfTivI sasyaSAlinI // RKS_49.42 //
caturvarzasahasrARi prAkftA itare janAH /
kOSeyapawwaM vfkzezu badDaM sarvatra BArata // RKS_49.43 //
yajYahomasahasrEs tu sadA dohamayIM nfpa /
evaM SaSAsa pfTivIM yaTA Sakrastrivizwapam // RKS_49.44 //
ekasmin samaye rAjA pratIhAram uvAca ha /
AdeSaya nfpAn sarvAn nAnAdeSasamudBavAn // RKS_49.45 //
pratIhArasamAdizwAH samAyAtAs tato nfpAH /
mfgayAM tu sa tEH sarvEH kartuM vinDyaM jagAma ha // RKS_49.46 //
vedaDvanitanirGozEr dvijAnAm agnihotriRAm /
nAditA trizu lokezu viKyAtA saptakalpagA // RKS_49.47 //
tatropaSoBitaM ramyaM vicitraM vanamaRqalam /
hatvA jIvasahasrARi kzatriyEH saha BArata // RKS_49.48 //
viveSa ca vanaM sarvaM tataH paramadAruRam /
BImarUpaM mahAGoraM duzprekzyaM ca suduHsaham // RKS_49.49 //
meGanAdena garjantaM sutarAM lomaharzaRam /
vArAhaM SvetavarRaM ca daMzwrAyugalaBIzaRam // RKS_49.50 //
taM dfzwvA tAdfSaM tatra vArAhaM nfpasattamaH /
uvAca kzatriyAn sarvAn na dfzwaM na mayA Srutam // RKS_49.51 //
etAdfSaM varAhasya rUpaM vE lomaharzaRam /
ityuktvA pASam AdAya yAvadDantuM samudyataH // RKS_49.52 //
tAvad vAyuvapur BUtvA niryAtaH prARapIqitaH /
viveSa jalamaDye ca kowitIrTe narADipa // RKS_49.53 //
pfzWato 'nujagAma 'Ta sa rAjA hayavAhanaH /
pravizwamAtraH payasi varAhas tu viSAmpate // RKS_49.54 //
tatkzaRAd divyadehas tu kAmikaM yAnamAsTitaH /
kimidaM prAha taM rAjA vArAhaM devarUpaRam // RKS_49.55 //
hfdi vismayamApanno satyam etac ca brUhi me /
tasya tadvacanaM SrutvA vArAho devarUpaDfk // RKS_49.56 //
prahasann abravId vAkyaM SfRu rAjan mahAmate /
aNgadaM nAma tu gaRaM vidDi mAM SaNkarasya tu // RKS_49.57 //
gaRES ca devamuKyES ca umayA ca maheSvaraH /
krIqan nAste kadAcit tu tasyAgre nfpasattama // RKS_49.58 //
tatra gItaM mayA gItaM ramyaM daRqakalakzaRam /
dfzwvorvaSIM taTA ramBAmaBUvaM kAmamohitaH // RKS_49.59 //
vyAharaM CUkarIM vARIM visvaro vikftAnanaH /
vihvalena mayA tatra hy apsaroBis tu krIqitam // RKS_49.60 //
tAdfSaM mAM tudfzwvAvEkAmakrIqAvaSagatam /
SaSApa nandI kopAtmA Sukaro 'meDyaBug Bava // RKS_49.61 //
daSavarzasahasrARi Bramizyasi mahItale /
brahmApi nEva Saknoti Sivasya tu prakIrtitam // RKS_49.62 //
tvaM tu gAmawamAno 'pi kiNkarasyApi kiNkaraH /
kupitaM nandinaM jYAtvA BayaBItAntarAtmanA // RKS_49.63 //
prasAdito mayA nandI SApAntaM varamAdiSat /
darSanAd DunDumArasyakowitIrTapraBAvataH // RKS_49.64 //
tyaktvA tu SUkarIM yoniM punaH pratyAgamizyasi /
etat te kaTitaM rAjanvArAhIM yonimASritaH // RKS_49.65 //
yaTA hi kilvizAt muktas tIrTasyAsya praBAvataH /
oMkAradarSanAd rAjan revAtoyaparizkftaH // RKS_49.66 //
prApto ganDarvayoniM tu darSanAt tava suvrata /
vizAdaM tyaja rAjendra gahanA karmaRAM gatiH // RKS_49.67 //
Darme budDiM samADAya sarvaBUtahito Bava /
janmato maraRaM rAjan maraRAj janmasamBavaH // RKS_49.68 //
jYAtvA SuBASuBaM karma tvam AtmAnaM samudDara /
svayam evArjitaM karma svayam evopaBujyate // RKS_49.69 //
svayaM kartA ca BoktA ca SuBasyApy aSuBasya ca /
svasti vo 'sti gamizyAmi evam uktvA jagAma ha // RKS_49.70 //
DriyamARAtapatras tu vIjyamAno 'psarogaREH /
SivaDyAnaparo BUtvA kElAse nyavasat suKam // RKS_49.71 //

iti SrIskandapurARe revAKaRqe vArAhasvargArohaRaM nAmEkonapaYcASattamo 'DyAyaH ||


RKS aDyAya 50

mArkaRqeya uvAca:
sa tasmin nfpati SrezWastfzitaH SrAntavAhanaH /
hayaM mumoca rAjA vE sarvopaskaram eva ca // RKS_50.1 //
smaran UrDvagatiM tAvad upavizwaH SilAtale /
reRuDvastas tato 'Svo vE pravizwaH saptakalpagAm // RKS_50.2 //
pAnasnAnAdikaM kftvA hyantarikzasTito hayaH /
brahmatejaH sTito BUtvA brahmayAnaM samASrayat // RKS_50.3 //
atyadButaM tu taM dfzwvA paraM vismayam Agata /
uvAca vacanaM rAjA turaNgaM taM dvijarzaBam // RKS_50.4 //
kim etat kAraRaM brahmaYc CaMsa me 'dyayaTocitam /
uvAca tadvacaH SrutvA hayarUpo dvijottamaH // RKS_50.5 //
brahmarzir gAlavaS cAhaM kurukzetre purA sTitaH /
aSvapratigrahAd dagDas tv aSvayoniM samASrita // RKS_50.6 //
dAvAgninA ca yad dagDam udakAt tatprarohati /
duzwapratigrahAd dagDo na prarohet kadAcana // RKS_50.7 //
drumasenaH purA cAsId rAjA paramaDArmika /
ayoDyADipatiS cAsO cakravartI mahAbalaH // RKS_50.8 //
rAhusUryasamAyoge kurukzetraM jagAma ha /
gajAnaSvAn samAdAya hiraRyaM gAs taTEva ca // RKS_50.9 //
mARikyavajravEdUryavAsAMsi viviDAni ca /
brAhmaRArTe nfpaSrezWa mudA paramayA yutaH // RKS_50.10 //
gfhARi sAptaBOmAni DUpitAni tu kAYcanEH /
sarvakAmasam fdDAni brAhmaReByo yaTAviDi // RKS_50.11 //
dattvA sa yAcayAmAsa saktuprasTavrate sTitam /
rAjottamakulaM vipramuYCavfttiM samASritam // RKS_50.12 //
SrAdDakAlaH pitFRAM me BojanaM kriyatAm iti /

fzir uvAca:
rAjYo hi darSanaM GoraM meDAmaTanamakzamam // RKS_50.13 //
dfzwvA cEva mahIpAlamAdityaM cAvalokayet /
dvijAt parataro nAsti pratigrahaparANmuKAt // RKS_50.14 //
asat pratigrahaM gfhRan narakaM yAti vE Druvam /
BAryApratigrahagrAhI yAcasvA 'nyaM dvijottamam // RKS_50.15 //
fze rAjA vacaH SrutvA pratIhAraM taTAbravIt /
GozaRA kriyatAM SIGraM sTAneSvaranivAsinAm // RKS_50.16 //
pratigrahAya yaH kaScit sa cAyAtu iha satvaram /
kfte tu GozaRe kaScit nAsIt nfpapratigrahI // RKS_50.17 //
tatas tu kupito rAjA sTAnaM tac ca nininda ca /
abrahmaRyam idaM sTAnaM na vedo na ca yAjanam // RKS_50.18 //
jugupsitvA tu tAn sarvAMs tUzRIM cEva baBUva ha /
tasya vAkyaM tu tacCrutvA rAjAnaM cedam abruvam // RKS_50.19 //
gAlavo 'haM dvijaSrezWaS caturvedI mahAtapAH /
yajYayAjI tapasvI ca sarvaBUtahite rataH // RKS_50.20 //
anugraham imaM vidDi udDarizye BavArRavAt /

rAjovAca:
dadAmi te na sandehaH tvam eko munisattamaH // RKS_50.21 //
mudgalAdyEr dvijEH sarvEr vAryamARo 'pi cAnaGa /
gfhIto 'SvaraTas tatra mayABaraRaBUzitaH // RKS_50.22 //
tataH sa mAM namaskftya drumaseno yayO nfpa /
mayApi cAgnihotrAdikarma tyaktvA yaTAsuKam // RKS_50.23 //
nAnAviDAni divyAni strIBiH sArdDaM suKAni tu /
krIqato 'pi tadarTaM vE yAvat me ca kzayaM gatam // RKS_50.24 //
evam uktvA yayO vipro brahmalokaM sanAtanam /
ekAkI ca tato rAjA cintayAmAsa BArata // RKS_50.25 //
ekAkI yadi yAsyAmi gatASvaS caraRena tu /
rAjAno mAM hasizyanti vacanEH svEH parasparam // RKS_50.26 //
dasyuBir nihataScAsya haya ity evam AdiBiH /
aSvopaskaram AdAya SirasA ca kaTaM mayA // RKS_50.27 //
pravezwavyaM puraM cEtat mahAlajjAkaraM mama /
adya yAvat mayA tAvad brAhmaRArohaRaM kftam // RKS_50.28 //
pApasyAsya viSudDyarTaM pravekzyAmi hutASanam /
evaM vicintayABAsa rAjA tatrEva satvaram // RKS_50.29 //
dakziRAM diSam ASritya SuzkakAzWAni cAharat /
tataH prajvAlya kAzWAni kftvA ca triHpradakziRam // RKS_50.30 //
namaskftya hutASaM ca viveSa svagfhaM yaTA /
nirjitya tejasA tejaH pAvakasya tadA nfpaH // RKS_50.31 //
caturBujA trinetrA tu muktABaraRaBUzitA /
taM gfhItvA kareREva idaM vacanam abravIt // RKS_50.32 //
aprAptaM maraRaM rAjan kAlo vihitas tava /
akasmAt sAhasaM deva yuktaM na pratiBAti me // RKS_50.33 //
kAlaprAptaM pumAMsaM tu na rakzed ISvaraH svayam /

rAjovAca:
kA 'si tvaM ca varArohe hyumA gaNgA 'TavA ramA // RKS_50.34 //
kaTayasva mahABAge mama tvaM BaktidAyinI /

stryuvAca:
nAhaM gaNgA na vARI vA kapilAM vidDi mAM nfpa // RKS_50.35 //
enAM rudrAd vinizkrAntAM narmadAtalavAhinIm /
vasudAnasya yajYe tu revAkapilasaNgamaH // RKS_50.36 //
umA kAtyAyanI gaNgA yamunA gOtamI taTA /
sarasvatI taTA SiprA varaRA ca SuBApagA // RKS_50.37 //
SatadrUS candraBAgA ca sinDU revAmalA taTA /
vitastA carmaRA devI somAvaBfTamaDyataH // RKS_50.38 //
brahmavizRumaheSAnAM snAnArTaM hftavAriBiH /
tilodakEr munInAM tu praRItaH kalaSodakEH // RKS_50.39 //
taTA somarasES cEva GftaKaRqAdimiSritEH /
baBUvAtipravAho vE ijyAjanyo mahAn purA // RKS_50.40 //
etad BUtaM mahat puRyam udayAcalam ASritam /
rudrAvartapadaM cAtra vidyate nfpasattama // RKS_50.41 //
evam ukto yayO rAjA devI cAntaraDIyata /
hfzwas tuzwaS cakravartI mArkaRqeyASramaM yayO // RKS_50.42 //
gatvA praRamya tam fzim upavizwas taTAgrataH /

mArkaRqeya uvAca:
kuSalaM te nfpaSrezWa DarmAcAravidAM vara // RKS_50.43 //
santyajya ca kaTaM sEnyam ekAkI tvam ihAgataH /

rAjovAca:
adya me saPalaM janma tvatpAdAmbujadarSanAt // RKS_50.44 //
DunDumAras taTA rAjA kaTayAmAsa pUrvakam /
mArkaRqeyas tataH SrutvA vfttAntaM pfTivIpateH // RKS_50.45 //
revAkapilayor yoge snAtvA stotraM cakAra ha /
tatra snAtA divaM yAnti revAkapilasaNgame // RKS_50.46 //
umA kAtyAyanI gaNgA yamunA gOtamI taTA /
sarasvatI taTA SiprA varaRA ca SuBApagA // RKS_50.47 //
SatadrUScandraBAgA ca sinDU revAmalA taTA /
vitastA carmaRAdevI bAhudA vAruRI taTA // RKS_50.48 //
sarayUr gaRqakI cEva GarGarA badarI taTA /
gomatI veRukI cEva pArA vetravatI SuBA // RKS_50.49 //
vipASA ca taTA vAhA SaNKinI ca payozRikA /
godAvarI ca kAverI BImA kfzRA taTA SuBA // RKS_50.50 //
suBadrA ca taTA BadrA karatoyATa mAlinI /
etAH sarvAs tvamevAsi sarvage tvAM namAmy aham // RKS_50.51 //
lokatrayaM tvayA vyAptam apAM rUpeRa suvrate /
prasIda tvaM mahABAge lokatritayapAvanI // RKS_50.52 //
SrutvA stotram idaM devI mArkaRqeyAt tapoDanAt /
puzpakaM yAnamAruhya sarvABaraRaBUzitA // RKS_50.53 //
caturBujA trinetrA ca candrabimbaniBAnanA /
uvAca vacanaM devI mArkaRqeyaM mahAmunim // RKS_50.54 //
stotreRAnena tuzwAhaM varaM vfRu yaTepsitam /

mArkaRqeya uvAca:
parituzwAsi deveSi varaM dAtuM tvam icCasi // RKS_50.55 //
kaluzaM hara kalyARi lokAnAM harasaMBave /
snAnaM kftvA stuvan toye lokAnApuH SivAjYayA // RKS_50.56 //
varaM dadasva devi tvaM DunDumArAya sAMpratam /
rAjyaM kftvA divaM yAtu sAntaHpuraparicCadaH // RKS_50.57 //
yaM yaM cintayate kAmaM taM taM prApnoti suvrate /
evaM Bavatu viprendra matto yadvAYCitaM tvayA // RKS_50.58 //
evam uktvA yayO devI kapilA lokapAvanI /
mArkaRqeyaM muniM rAjA muniBiH parivAritam // RKS_50.59 //
praRipatya yaTA nyAyaM gataS ca svapuraM tadA /
tataH kAlena mahatArAjA DarmaparAyaRaH // RKS_50.60 //
rAjyaM kftvA kratUnizwvA DunDumAro divaM gataH /
etat te kaTitaM sarvaM mayA dfzwaM purAnaGa // RKS_50.61 //
SravaRAt kIrtanAd asya mucyate BavabanDanAt // RKS_50.62 //

iti SrIskandapurARe revAKaRqe kapilAmAhAtmye DunDumArasvargArohaRaM nAma paYcASattamo 'DyAyaH ||


RKS aDyAya 51

yuDizWira uvAca:
dvIpasaMKyA Buvo mAnaM sAgarARAM ca kIrtanam /
pAtAlalokasaMKyAnaM sarvato viditaM kuru // RKS_51.1 //
narakaM svargamAnaM ca yatkiMcid anyadIdfSam /
uktAnuktaM yatkiMcit karmAkarmaSuBAvaham // RKS_51.2 //
etat sarvaM samAsena skandapfzwena SamBunA /
kaTitaM tu purARaM vE yaTAvfttaM purAtanam // RKS_51.3 //
BavizyaBUtatattvajYas trikAlajYas trivedavit /
tvam eva vetsi sarvaM ca prasAdAd vaktum arhasi // RKS_51.4 //

mArkaRqeya uvAca:
SfRu rAjan mahABAga kaTyamAnaM niboDa me /
anekAni sahasrARi mayA dfzwAni BArata // RKS_51.5 //
yuge yuge kzatriyARAM dAnayajYakriyARi ca /
nAnyas tu tvAdfSo rAjA dfzwas tezAM tu maDyataH // RKS_51.6 //
etat sarvaM samAsena skandapfzwena SamBunA /
kaTitaM tu purARaM vE sarvaM te kaTayAmy aham // RKS_51.7 //
candradvIpaH praBAse tu tAmraparRir gaBastimAn /
nAgadvIpaS ca sOmyaS ca ganDarvo varuRas taTA // RKS_51.8 //
navamaH kumArikAKyas tu iti dvIpAH prakIrtitAH /
navaKaRqavatI cEzA kaTitA te samAsataH // RKS_51.9 //
KaRqezv etezu sarvezu pravAho nArmadaH smftaH /
jambUSAkakuSakrOYcaSAlmalyaS ca yuDizWira // RKS_51.10 //
plakzaS ca puzkaraScEva saptadvIpAH prakIrtitAH /
kzAraM kzIraM daDi sarpis taTEvekzuraso 'pi ca // RKS_51.11 //
surodo maDurodaS ca samudrAH saptakIrtitAH /
BUrlokaS ca BuvarlokaH svarlokaS ca mahas taTA // RKS_51.12 //
janalokas tapolokaH satyalokas taTA paraH /
BUrlokAdityayor vidDi tv antarAlaM yuDizWira // RKS_51.13 //
yojanAnAM caturlakza pAtAlaM yatpramARataH /
rudrAS ca vasavaS cAzwO nivasanty atra BArata // RKS_51.14 //
kaTitAS ca mayA lokAH pAtAlAni niboDa me /
atalaM vitalaM cEva SarkaraM ca gaBastikam // RKS_51.15 //
mahAtalaM ca sutalaM rasAtalam ataH param /
sOvarRamazwamaM vidDi sarvakAmasamanvitam // RKS_51.16 //
vahnerdAho hy apAM SEtyaM marutAM vahanaM taTA /
kAWinyaM ca taTA DAtryA gagane SuziraM taTA // RKS_51.17 //
svaBAva eva BUtAnAM svasvaBAvAnusArataH /
prakftiM yAnti BUtAni nAtra kAryA vicAraRA // RKS_51.18 //
lakzARi caturaSItiryonInAM pApakarmaRAm /
narakezu ca Gorezu dAruRA yamayAtanAH // RKS_51.19 //
nirudDAH prARinaH sarve nItAs tu yamakiNkarEH /
yAtanA viviDA rOdrAstatrasTEr anuBUyate // RKS_51.20 //
svakarmaPalayogena prApnuvanti SuBASUBam /
etad arTaM tapo homaM dAnaM DyAnaM ca pAvanam // RKS_51.21 //
kAruRyaM sarvaBUtezu narmadASrayaRaM taTA /
revAyAH stavanaM pUjA sUryasya praBavo yaTA // RKS_51.22 //
AKyAnaM kaTayizyAmi yaTAvfttaM purAtanam /
mucukundasya saMvAdo dAnavendrasya BArata // RKS_51.23 //
kuvalayASvo 'Ta rAjarziS cakravartI mahAyaSAH /
AsIt kftayuge rAjan antare cAkzuze kila // RKS_51.24 //
SakrAdazwaguRaM rAjyaM rAjYaS cAmitatejasaH /
anekAni sahasrARi dAnAni viviDAni ca // RKS_51.25 //
dattAni tena rAjYA vE sarvatIrTezv anuttamam /
izwASca kratavaS cApi varjayitvA tu kalpagAm // RKS_51.26 //
dAnavo mucukundaS ca sarvaDarmaparAyaRaH /
brahmaRyaH SivaBaktaS ca vizRuBakto jitendriyaH // RKS_51.27 //
rAhusomasamAyoge vEdUrye sidDaparvate /
oMkAranATasahitA yatrAste kalpagA sarit // RKS_51.28 //
anyAni yAni liNgAni loke cEva carAcare /
kalpAnte tAni lIyanta oMkAre vE na saMSayaH // RKS_51.29 //
Sivena kaTitaM hy etad vizRoS cEva SatakratoH /
pArvatyAH zaRmuKasyApi purARe skandakIrtite // RKS_51.30 //
AgataH kalpagAM devIM kowitIrTe narADipaH /
narmadAkapilAyoge sarvasamBArasaMvftaH // RKS_51.31 //
lakzamekaM tu dogDrIRAM samAdAya gavAM nfpa /
ayutaM ca hayAnAM ca sahasraM dantinAM taTA // RKS_51.32 //
kAmikAnAM tu yAnAnAM sahasraM hemamAlinAm /
DanaM DAnya ca vAsAMsi ratnAni viviDAni ca // RKS_51.33 //
snAnaM kftvA yaTAnyAyaM brAhmaReByo dadO tadA /
mUrtO tu dakziRAM cApi oMkArasya narADipa // RKS_51.34 //
yo yaM kAmayate kAmaM taM tasmE sa prayacCati /
rAjA kuvalayASvas tu DarmakarmaparAyaRaH // RKS_51.35 //
rAhusUryasamAyoge kurukzetraM yayO kila /
sAntaHpuraparIvAro hy ayoDyADipatiH svayam // RKS_51.36 //
rAjaputrasahasrEs tu vftaH snAnepsayA kila /
lakzamekaM hayAnAn ca dantinAm ayutaM taTA // RKS_51.37 //
hemamARikyaratnAni vAsAMsi viviDAni ca /
SradDayA parayA yukto brAhmaReByo dadO nfpa // RKS_51.38 //
SezaM nirvApitaM kzetre sTAne vAyanapUrvakam /
kAlAntare tataH prApte kurukzetrapraBAvataH // RKS_51.39 //
nAnAyAnasahasrEs tu sAntaH puraparigrahaH /
DriyamARA tapatras tu vIjyamAno 'psarogaREH // RKS_51.40 //
SaNKavAditraGozeRa nAnABaraRaBUzitaH /
vicacAra ca tatrasTo vidyADara ivAparaH // RKS_51.41 //
mucukundo 'pi dEtyendraH sarvakAmasamanvitaH /
kAmikES ca mahAyAnEr hemaratnaviBUzaREH // RKS_51.42 //
SrutvA vAdyasahasrARi DarmarAjo viSAmpate /
jagAma vismayaM GoraM kim etad iti cAbravIt // RKS_51.43 //
tataH kuvalayASvo 'pi tasmin ahani tatpuram /
uBO niveditO dUtErDarmarAjasya DImataH // RKS_51.44 //
kuvalayASvo 'Ta rAjarzir mucukundo mahAbalaH /
lokAntaram uBAv etO vimAnasTO samAgatO // RKS_51.45 //
tAvad utpatitaM yAnaM mucukundasya copari /
yojanAnAM sahasreRa hyupary upari saMsTitam // RKS_51.46 //
ayoDyADipater yAnam aDoBAge vyavasTitam /
papracCa DarmarAjo 'pi citraguptaM tu leKakam // RKS_51.47 //
kiM tu yAnaM samAsAdya arGapAdyena pUjaye /
saptarzIn fzimuKyAMS ca DarmADarmavicArakAn // RKS_51.48 //
citragupto 'bravId vAkyaM taTA saptarzayo 'bruvan /
mucukundaM samAsAdya tvarGapAdyena pUjaya // RKS_51.49 //
dAnena kApilenejyo dAnavendro na cAparaH /
aDaH kuvalayASvaSca mucukundas taTopari // RKS_51.50 //
evamukto DarmarAjo dAnavendram upASrayat /
SvetavastraparIDAno jvalatkuRqalaBUzaRaH // RKS_51.51 //
aYjaliM ca tato badDvA yAnasyAgre vyavasTitaH /
kuSalaM te 'dya dEtyendra sarvaDarmaBftAM vara // RKS_51.52 //
nirjitAste trayo lokA dAnenA 'nena suvrata /
oMkAradakziRasyAnte mUrtO kApilasaNgame // RKS_51.53 //
saptakalpavahAtIre dAnasaMKyA na vidyate /

mucukunda uvAca:
DarmADarme tvam evAdya svargadvArArgalo yataH // RKS_51.54 //
evam ukto yamas tatra dEtyendreRa mahAtmanA /
panTAnaM darSayAmAsa dEtyendrasya yuDizWira // RKS_51.55 //
tatas tu prezitas tena mucukundo jagAma ha /
mudA paramayA yukta umAmAheSvaraM puram // RKS_51.56 //
saMsmArayitvA viDivad dEtyendraM DarmarAw tataH /
AsAdya kuvalayASvaM DarmarAjo 'bravId idam // RKS_51.57 //
svAgataM te mahArAja kuSalaM tava sarvadA /

kuvalayASva uvAca:
parasparaviroDatvaM devadAnavayoH sadA // RKS_51.58 //
mAM tyaktvA dAnavendras tu pAdyArGeRa tvayArcitaH /
viparItaM ca tatsarvaM DarmarAja kftaM kaTam // RKS_51.59 //

yama uvAca:
vizAdaM tyaja rAjendra gahanA karmaRAM gatiH /
nAhaM dAtA ca hartA ca SuBASuBaPalasya vE // RKS_51.60 //
karmasAkzI ca sarvezAM devAsuranfRAM nfpa /
sarasvatyAM kurukzetre dAnaM dattaM tvayAnaGa // RKS_51.61 //
dvAparAnte tu dAnaM vE revAdAnaM samaM nahi /
Sivena kaTitaM cAsId brahmavizRumarudgARAn // RKS_51.62 //
kalAM nArhanti tIrTAni sArdDaM kalpagayA kvacit /
anftaM na mayA coktaM purARaM Srutisammatam // RKS_51.63 //
etasmin antare rAjan dvayoH saMvadatos tayoH /
uktaH kuvalayASvas tu tadAkASagirA svayam // RKS_51.64 //
DarmaS cetTaM mahArAja mA kfTAs tvaM kaTaMcana /
kalpagA toyasaMspfzwo dEtyaH Sivam avAptavAn // RKS_51.65 //
sa rAjA vismayApannaH punarvyAvftya cAgataH /
narmadAM snAtukAmo 'pi kapilAsaNgamaM prati // RKS_51.66 //
tatra plutas tato rAjA SivalokaM jagAma ha // RKS_51.67 //

iti SrIskandapurARe revAKaRqe mucukundakuvalayASvasvargArohaRaM nAmEkapaYcASattamo 'DyAyaH ||


RKS aDyAya 52

yuDizWira uvAca:
ke vrajanti yamaM vipra kIdfSA narakAs tu te /
etan me sarvam AKyAhi devalokaM vrajanti ke // RKS_52.1 //

mArkaRqeya uvAca:
yAnti puzpakayAnena puzparAgapradAyinaH /
devAyatanakartAraH SivalokaM vrajanti te // RKS_52.2 //
anATamaRqapAnAM tu te krIqanti gfhottamEH /
devAgniguruviprARAM mAtApitroS ca pUjakAH // RKS_52.3 //
pUjyamAnA narA yAnti kAmikES ca yaTA suKam /
dyotayanto diSaH sarvA yAnti dIpapradAnataH // RKS_52.4 //
pratiSrayapradAnena suKaM yAnti yamAlayam /
sarvakAmasamfdDena taTA gacCati toyadaH // RKS_52.5 //
annaM pAnaM prayacCanti suKaM yAnti nirAkulAH /
dIpamAlAM hi yacCanti guruSuSrUzaRe ratAH // RKS_52.6 //
pAdAByaNgaM ca yaH kuryAt so 'SvapfzWena gacCati /
hemaratnapradAnena yAnti ratnaviBUzitAH // RKS_52.7 //
sarvakAmasamfdDAtmA BUmidAnena gacCati /
annapAnapradAnena piban KAdaMS ca gacCati // RKS_52.8 //
ity evam AdiBir dAnEH suKaM yAnti SivAlayam /
svarge ca vipulAn BogAn prApnoty annapradAnataH // RKS_52.9 //
sarvezAm eva dAnAnAmannadAnaparaM viduH /
sarvaprItikaraM puRyaM balapuzwivivardDanam // RKS_52.10 //
nAnnadAnasamaM dAnaM trizu lokezu viSrutam /
annAdAnasamaM dAnaM trizu lokezu viSrutam /
annAd Bavanti BUtAni mriyante tad aBAvataH // RKS_52.11 //
raktaM mAMsaM majjaSukre kramAd annAt pravartate /
SukrAd Bavanti BUtAni tasmAd annamayaM jagat // RKS_52.12 //
hemaratnASvanAgendranArIsrak candanAdiBiH /
nAsty AhArasamaM sOKyaM nAsti kroDasamo ripuH // RKS_52.13 //
ata eva mahApuRyam annadAnaM ca BArata /
annadaH prARadaH proktas tasmAd annaprado Bavet // RKS_52.14 //
tasmAd annapradAnena dattAny anyAni sarvaSaH /
trElokye yAni dAnAni BogastrIvAhanAni ca // RKS_52.15 //
annapAnAdi yatkiMcid ESvaryaM ca yuDizWira /
annadAnasya tatsarvam ihAmutra PalaM smftam // RKS_52.16 //
yasmAd annena puzwANgaH kurute DarmasaMcayam /
pavitramamftaM divyaM SudDaM sattvaM rasAyanam // RKS_52.17 //
annapAnASvagovatsaSayyACatrARy upAnahO /
pretalokapraSastAni dAnAnyazwO yuDizWira // RKS_52.18 //
evaM dAnaviSezeRa DarmarAjapure narAH /
suKenEva tu gacCanti tasmAd DarmaM samAcaret // RKS_52.19 //
annadAnaM mahArAja jalaM cEva tu puzkalam /
pitfByaH prayato dadyAt tIrTe cEvAmareSvare // RKS_52.20 //
tIrTAni puRyakzetrARi yAni vE kIrtitAni ca /
kAmamokzapradAnIha sarvasidDikarARi ca // RKS_52.21 //
sarvezAm eva tezAM tu mAtA vE parikIrtitA /
narmadA saritA SrezWA saptakalpavahA SuBA // RKS_52.22 //
tapaso yajYadAnAnAM saMKyA tIrTezu vidyate /
narmadAyAM na saMKyAsti tezAm ity Aha SaNkaraH // RKS_52.23 //
yaTA Sivas taTA revA pUjanIyA prayatnataH /
ezu ye tu kukarmARaH pApA dAnavivArjitAH // RKS_52.24 //
paTA GoreRa te yAnti dakziRena yamAlayam /
zaqaSItisahasrARi yojanAnAM samantataH // RKS_52.25 //
puraM jYeyaM mahArOdraM nAnArUpEr aDizWitam /
samIpasTam ivABAti narARAM krUrakarmaRAm // RKS_52.26 //
pApinAm api dUrasTaM paTA rOdreRa yAnti te /
tIvrakaRwakayuktena SarkarABUzitena ca // RKS_52.27 //
kzuraDArAvftEs tIkzREH pAzAREr nirmitena ca /
kecit tv anena mahatA dArudArES ca GAtakEH // RKS_52.28 //
lohasUcIBir ugrABir grastena ca kvacit kvacit /
latApratAnavizamEH parvatEr vfkzasaMkulEH // RKS_52.29 //
sutaptANgArayuktena yAnti mArgeRa duHKitAH /
kvacid vizam agartABis taptalozwezwakEr api // RKS_52.30 //
sutaptabAlukABiS ca taTA tIkzRES ca SaNkuBiH /
anekaBagnaSAKABir Avftena kvacit kvacit // RKS_52.31 //
kazwena tamasA kecid gacCanti hi yamAlayam /
mArgasTANgArakEs taptEr grastA dAvAgniBis taTA // RKS_52.32 //
kvacit taptaSilABiS ca paNkena kawimAnataH /
kvacid duzwAmbunA vyAptaM duzkarIzAgninA kvacit // RKS_52.33 //
kvacid gfDrEr bakEr vyAGrEr duzwEH kIwEH sudAruREH /
kvacin mahAkulIrAdyEH kvacit tvajagarEH punaH // RKS_52.34 //
makzikABiS ca rOdrABiH kvacit sarpEr vizolvaREH /
mattamAtaNgayUTES ca samantAc ca pramATiBiH // RKS_52.35 //
panTAnamulliKadBiS ca tIkzRaSfNgEr mahAbalEH /
siMhEr vizARamahizEr rOdrEr mattES ca SvApadEH // RKS_52.36 //
qAkinIBiS ca rOdrABir vikarAlES ca rAkzasEH /
vyADiBiS ca mahAGorEH pAvakES ca durAsadEH // RKS_52.37 //
mahAnalavimiSreRa mahAcaRqena vAyunA /
mahApAzARavarzeRa BidyamAnA nirASrayAH // RKS_52.38 //
kvacit kvacit prataptena dIpyamAnA vrajanti hi /
mahatA va bARavarzeRa BidyamAnAH samantataH // RKS_52.39 //
patadBirvajrasaNGAtEr ulkApAtES ca dAruREH /
pradIptANgAravarzeRa hanyamAnA vrajanti hi // RKS_52.40 //
mahAGoraravEr GorEr vitrasyanto muhur muhuH /
niSitAyuDavarzeRa pUryamARAS ca sarvaSaH // RKS_52.41 //
mahAkzarAmbuDArABiH sicyamAnA muhurmuhuH /
mahASItena rOdreRa kzuraDArAdiBis taTA // RKS_52.42 //
anyEr bahuviDAkArEH SataSo 'Ta sahasraSaH /
itTaM ca taptarOdreRa mArgeRa vizameRa ca // RKS_52.43 //
aviSrAntena mahatA hy avidUreRa BArata /
avidUreRa kazwena sarvaduHKASrayeRa ca // RKS_52.44 //
nIyante dehinaH sarve mUQAH pApaparAyaRAH /
yamadUtEr mahAGorEr yamAjYAkAriBir balAt // RKS_52.45 //
ekAkinaH parADInA mitrabanDuvivarjitAH /
SocantaH svAni karmARi dahyante ca muhurmuhuH // RKS_52.46 //
pretaBUtavimiSrAS ca SuzkakaRWozWatAlukAH /
kfSANgA BItaBItAS ca dahyamAnA hutAgninA // RKS_52.47 //
badDAH SfNKalayA kecit majjantaH pApino BfSam /
kfzyante dahyamAnAs tu yamadUtEr balotkawEH // RKS_52.48 //
urasyaDomuKasTAne taTEva Kalu duHKitAH /
keSapASe vibadDAS ca kfzyante pApinas taTA // RKS_52.49 //
lalAwe cASugEr bidDvA kfzyante dehinaH kvacit /
uttAnA duzwapanTAnaM nIyante pApakarmaRA // RKS_52.50 //
pArSvabAhuvibadDAS ca jaWare paripIqitAH /
grIvApASavikfzyAS ca ke 'pi yAnti suduHKitAH // RKS_52.51 //
jihvASaNkupradAnena samAnIyakfkAwikAH /
ardDacandreRa gfhyante kzipyamARA itas tataH // RKS_52.52 //
SiSne ca vfzaRe cEva rajjvA badDAs taTA paro /
vicCinnahastapAdAS ca CinnakarRozWanAsikAH // RKS_52.53 //
vicCinnaSiSnavfzaRAS CinnaSIrzANgasaMcayAH /
aNkuSEr BidyamAnAs tu KAdyamAnAH sarIsfpEH // RKS_52.54 //
itaS cetaS ca DAvanti krandamAnA nirASrayAH /
mudgArEr lohadaRqES ca hanyamAnA muhur muhuH // RKS_52.55 //
kaSABir viviDABiS ca GorABiS ca samantataH /
BindipAlES ca tudyante vamantaH SoRitaM muhuH // RKS_52.56 //
pAtyamAnAS ca salile CAyAM vE prArTayanti ca /
dAnahInAH prayAnty evaM prAyaScittakfto narAH // RKS_52.57 //
gfhItvA cEva pATeyaM suKaM yAti yamAlayam /
evaM paTA nikfzwena prAptA yamapuraM narAH // RKS_52.58 //
prAjYApitEs taTA dUtEH praveSyante yamAgrataH /
tatra ye SuBakarmARas tAn vE saMsmArayed yamaH // RKS_52.59 //
svAgatAsanadAnena pAdyArGeRa priyeRa ca /
DanyA yUyaM mahAtmAnAtmano hitakAriRaH // RKS_52.60 //
yEs tu divyasuKArTaM hi BavadBiH sukftaM kftam /
narmadAtawamASritya parvate 'marakaRwake // RKS_52.61 //
dAnaM dattaM tapastaptaM hutaM cezwaM viDAnataH /
vArARasyAM kurukzetre prayAge puzkare taTA // RKS_52.62 //
gayAyAM nEmizAraRye gaNgAsAgarasaNgame /
kedAre BarEve cApi praBAse SaSiBUzaRe // RKS_52.63 //
mahAkAlavane ramye SrISEle tripurAntake /
trEyambake DOtapApe nIlakaRWe taTEva ca // RKS_52.64 //
gaNgAdvAre himadvAre taTA kAlaYjare girO /
etezvanyezu tIrTezu kzetrezu ca yaTAkramam // RKS_52.65 //
labDaM janmaPalaM cEva BavadBir nAtra saMSayaH /
idaM vimAnam Aruhya divyastrIBogaBUzitam // RKS_52.66 //
saMgacCaDvaM SivaM svargaM sarvakAmasamanvitam /
tatra BuktvA mahABogAn anantAn puRyasaMKyayA // RKS_52.67 //
yatkiMcid anyad aSuBaM svalpaM tadapi BokzyaTa /
AKyAtaM tu mayA tAvat kalpagAtIravAsinaH // RKS_52.68 //
Arohanti vimAnAni sarvezAmupari sTitAH /
sarvatIrTezu saMKyAsti hyuktaM brahmAdiBiH purA // RKS_52.69 //
tatra yad dIyate dAnaM tena svarge mahIyate /
mriyate tatra yaH kaScid vratenAnaSanena ca // RKS_52.70 //
divyayAnaM samASritya sa prayAti SivAlayam /
etat te kaTitaM rAjan kalpagApuRyamuttamam // RKS_52.71 //
paSyanti puRyakarmARo yamaM mitram ivAtmanaH /
ye punaH krUrakarmARaste paSyanti BayAnakam // RKS_52.72 //
daMzwrA karAlavadanaM BrukuwIkuwilekzaRam /
UrdDvakeSaM mahASmaSruM sPuradozWADarottaram // RKS_52.73 //
azwAdaSaBujaM krUraM nIlAYjanacayopamam /
sarvAyuDohyatakaraM garjantaM daRqapARinam // RKS_52.74 //
mahAmahizamArUQaM taptAgnisamalocanam /
raktamAlyAmbaraDaraM mahAmerum ivotTitam // RKS_52.75 //
pralayAmbudanirGozaM pibantam iva vAriDIn /
grasantam iva trElokyamudgiratam ivAnalam // RKS_52.76 //
mftyus tasya samIpasTaH kAlAnalasamapraBaH /
kAlaS cAYjanasaMkASaH kftAntaS ca BayAnakaH // RKS_52.77 //
viviDA vyADayastIkzRA nAnArUpA BayAnakAH /
SaktiSUlANkuSaDarAH pASacakrAsipARayaH // RKS_52.78 //
vajradaMzwrADarA rOdrAH krUrAS cAYjanasanniBAH /
sarvAyuDodyatakarA yamadUtAS ca GAtakAH // RKS_52.79 //
evaM viDaM yamaM tatra paSyanti pApacAriRaH /
nirBayo yAti cAtyarTaM yamo vA pApakAriRam // RKS_52.80 //
citraguptaS ca BagavAn DarmaM tezAM praboDayan /
Bo Bo duzkftakarmARaH paradravyApahArakAH // RKS_52.81 //
gArjitA rUpavIryeRa paradAropamardakAH /
yas tu yat kurute karma tena tad Bujyate punaH // RKS_52.82 //
tat kim AtmopaGAtArTaM BavadBir duzkftaM kftam /
kim arTaM paritapyaDvaM pIqyamAnAH svakarmaBiH // RKS_52.83 //
Bujyante svAni karmARi nAsti dozo 'tra kasyacit /
ete ca pfTivIpAlAH saMprAptAS ca mahIpate // RKS_52.84 //
svakIyEH karmaBir GorEr duzprajYAbalagarvitAH /
Bo Bo nfpA durAcArAH prajAviDvaMsakAriRaH // RKS_52.85 //
svalpakAlasya rAjyasya kiM vE tad duzkftaM kftam /
BavadBI rAjyaloBena mohenAnyAyavfttiBiH // RKS_52.86 //
yadgfhItaM PalaM tasya yUyaM BuNgDvaM yaTAtaTam /
kutra rAjyaM kalatraM vA yadarTam aSuBaM kftam // RKS_52.87 //
tatsarvasvaM parityajya yUyam ekAkinas taTA /
tvad bAnDavA na paSyanti yena viDvaMsitAH prajAH // RKS_52.88 //
yamadUtEH pAtyamAnA aDunA kIdfSaM Bavet /
evaM bahuviDEr vAkyEr upalabDA yamena te // RKS_52.89 //
Socanti svAni karmARi tUzRIM BUtAS ca pArTiva /
iti vAkyEH samAdiSya nfpAMs tAn DarmarAw tataH // RKS_52.90 //
tezAM pApaviSudDyarTaM yamo dUtAn aTAbravIt /
Bo BoS caRqa mahAcaRqa gfhItvA nfpatInimAn // RKS_52.91 //
viSoDayaDvaM pApeByaH krameRa narakAgninA /
tataH SIGraM samAsTAya nfpAn saMgfhya pAdayoH // RKS_52.92 //
BrAmayitvA tu vegena cikzipuryamakiNkarAH /
sarve vegena mahatA supratapte mahItale // RKS_52.93 //
AsPAlayanti mahati cASmasAramaye drume /
tatas te sarva evASu prahArEr jarjarIkftAH // RKS_52.94 //
visaMjYAS ca tadA santi niScezwAS ca yuDizWira /
tatas te vAyunA spfzwAH SanEs tu jIvitAH punaH // RKS_52.95 //
tAnAnIya viSudDyarTaM kzipanti narakArRave /
azwAviMSatir evAdyAs tIvrAnarakakowayaH // RKS_52.96 //
saptamasya talasyAnte Gore tamasi saMsTitAH /
atiGorA ca rOdrA ca taTA GoratamA sTitA // RKS_52.97 //
atyantaduHKajananI GorarUpA ca paYcamI /
zazWI taraRatArAKyA saptamI ca BayAnakA // RKS_52.98 //
azwamI kAlarAtriS ca navamI ca GawotkawA /
daSamI cEva caRqA ca mahAcaRqA tato 'pyaDaH // RKS_52.99 //
caRqakolAhalA cEva pracaRqA ca parAgnikA /
jaGanyA hyavarA lomA BIzaRI cEva nAyikA // RKS_52.100 //
karAlA vikarAlA ca vajraviMSatirASritA /
astA ca paYcakoRA ca sudIrGA parivartulA // RKS_52.101 //
saptaBOmAzwaBOmA ca dIrGamAyetihAparA /
iti tA nAmataH proktA GorA narakakowayaH // RKS_52.102 //
azwAviMSatiretAs tu BUtAnAM mAnataH smftAH /
tAsAM krameRa vijYeyAH paYcapaYcEva nAyakA // RKS_52.103 //
pratyekaM sarvakowInAM nAmatas tu viSAmpate /
rOravaH praTamas tezAM rudanti yatra dehinaH // RKS_52.104 //
mahArOravapIqABir mahAnto 'pi rudanti hi /
tamaH SItaM taTA cozRaM paYcEte nAyakAH smftAH // RKS_52.105 //
aGoraH praTamas tIkzRaH padmaH saMjIvanaH SaWaH /
mahAmAyo vilomaS ca kaRwakaH kawakaH smftaH // RKS_52.106 //
tIvro vAmaH karAlaS ca kiNkarAlaH prakampanaH /
mahAcakraH supadmaS ca kAlasUtraH pragarjanaH // RKS_52.107 //
sUcImuKaH sunemiS ca KAdakaH suprapIqitaH /
kumBIpAkaH supAkaS ca krakacaS ca sudAruRaH // RKS_52.108 //
aNgArarAtriH pacanaH asfkpUyaBavas taTA /
sutIkzRAH SaRqaSakunI mahAsaMvartakaH kratuH // RKS_52.109 //
taptajantuH paNkalezaH pUtimAn ca hradastrapuH /
ucCvAsaS ca nirucCvAsaH sudIrGaH krUraSAlmalI // RKS_52.110 //
uzwritastu mahAnAdaH pravAhaH supravAhanaH /
vfzASrayo vfzASvaS ca siMhavyAGragajAnanAH // RKS_52.111 //
SvaSUkarAjamahizamezamUzaKarAnanAH /
grAhakumBIranakrAsyA mahAGorA BayAnakAH // RKS_52.112 //
sarvaBakzAH svaBakzAS ca sarvakarmA 'SvavAyasAH /
gfDrolUka ulUkaS ca SArdUlakapikacCurAH // RKS_52.113 //
gaRqakaH pUtivaktraS ca raktAsyaH pUtimUtrikaH /
kaRaDUmras tuzArAgniH kfmimAn nirayas taTA // RKS_52.114 //
AtodyaS ca pratodyaS ca ruDirodyaS ca Bojanam /
kAlAtmago 'nuBakzaS ca sarvaBakzaH sudAruRaH // RKS_52.115 //
karkawas tu viSAlaS ca vikawaH kawapUtanaH /
ambarIzaH kawAhaS ca kazwA vEtaraRI nadI // RKS_52.116 //
sutapto lohaSaNkuS ca ekapAdo 'SrupUraRaH /
asipatravanaM Goram asTiliNgaM pratizWitam // RKS_52.117 //
tilAtasIkzuyantrARi kUwapApapramardanAH /
mahAcullI vicullI ca taptalohamayI SilA // RKS_52.118 //
parvataH kzuraDArAKyo mayo yamalaparvataH /
sUcIvizWAnDakUpAS ca patanaH pAtanas taTA // RKS_52.119 //
muSalI vfzalI cEvASivA saNkawalA taTA /
tAlapatrAsigahanaM mahAmohaka eva ca // RKS_52.120 //
saMmohano 'sTiBaNgaS ca taptAcalamayo 'guRaH /
bahuduHKo mahAduHKaH kaSmalo yamalas taTA // RKS_52.121 //
hAlAhalo virUpaS ca SvarUpaScyutamAnasaH /
ekapAdastripAdaS ca tIvraS ca viditas tataH // RKS_52.122 //
azwAviMSatir ity ete kramaSaH paYcakAH smftAH // RKS_52.123 //

iti SrIskandapurARe revAKaRqe narakavarRanaM nAma dvipaYcASattamo 'DyAyaH ||


RKS aDyAya 53

mArkaRqeya uvAca:
kowI nAmanurUpAS ca paYcapaYcEva nAyakAH /
rOravAdyaM marIcyantaM narakAnAM SataM smftam // RKS_53.1 //
catvAriMSat samaDikaM mahAnarakamaRqalam /
ekakramAt praBujyante narEH karmAnurUpataH // RKS_53.2 //
kAmanABir virUpABir akarmapracayAd drutam /
sugUQayA tato DvAnte taptaSfNKalayA narAH // RKS_53.3 //
mahAvfkzasya SAKAyAM lambyante yamakiNkarEH /
tatas tAn sarvataS cEva dolayanti hi kiNkarAH // RKS_53.4 //
dolitAS cAtivegena niHsaMjYAM yAnti pApinaH /
antarikze sTitAnAM ca lohaBAraSataM tadA // RKS_53.5 //
pAdayor baDyate tezAM yamadUtEr balotkawEH /
tena BAreRa mahatA BfSaM santApitA narAH // RKS_53.6 //
DyAyanti svAni karmARi tUzRIM tizWanti niScalAH /
tataH kramAd agnivarREr lohadaRqEH sakaRwakEH // RKS_53.7 //
nihanyante prayatnena yamadUtES ca mastake /
vizWApUrRe tataH kUpe kfmIRAM nilaye tataH // RKS_53.8 //
samantAt kiNkarEr GorEH pacyante pApakAriRaH /
tataH kzAreRa nIreRa vahRAvapi viSezataH // RKS_53.9 //
vArtAkavat prapacyante tapte lohakawAhake /
ameDyakUpe prakzipya jalajantu samAkule // RKS_53.10 //
medosfkpUyapUrRAyAM vApyAM kziptAs tu te tataH /
Bakzante kfmiBis tIkzREr lohatuRqES ca vAyasEH // RKS_53.11 //
pacyante mAMsavac cApi pradIptANgArarASizu /
protAH SUlezu tIkzRezu narAH pApasamanvitAH // RKS_53.12 //
pacyante pApinas te vE yamadUtEr anekaDA /
tElapUrRakawAhezu sutaptezu tataH punaH // RKS_53.13 //
tezAM cotpAwyate jihvA asatyA priyavAdinAm /
sudfQena sutaptena prapIqyorasi pAdataH // RKS_53.14 //
miTyAgamaprayuktasya dvijasyApi taTEvaca /
yajYArTakoSavistIrRaM BallEs tIkzREH pratodyate // RKS_53.15 //
nirBatsayanti ye mUQA mAtaraM pitaraM tezAM /
tezAM vaktraM bAlukABir muhur ApUrya sicyate // RKS_53.16 //
tataH kzAreRa dIptena payasA tu punaH punaH /
drutaM sampUryate 'tyarTaM taptatElena tanmuKam // RKS_53.17 //
vizWABiH kfmipUrRABiH SvAnavac caraREr BawEH /
paripIqya vizARena pravizwA lohaSAlmalIm // RKS_53.18 //
hanyante pfzWadehezu punar BImEr mahAbalEH /
dantureRAtikuRWena krakacena balIyasA // RKS_53.19 //
SiraH praBfti pAwyante GorEH karmaBir AtmajEH /
KAdayanti svamAMsAni pAyayanti svaSoRitam // RKS_53.20 //
annaM pAnaM na dattaM yEr mUQEr nApy anumoditam /
ikzuvatte prapIqyante jarjarIkftya mudgarEH // RKS_53.21 //
asitAlavane Gore Cidyante KaRqaKaRqaSaH /
sUcIBir BinnasarvANgAs tataH SUle praropitAH // RKS_53.22 //
cAcalyamAnAH kfzyante na mriyante taTApi ca /
dehAd utpAwyate mAMsaM tezAm asTIni mudgarEH // RKS_53.23 //
bahuSaH kfzyate tUrRaM yamadUtEr balotkawEH /
te 'nucCvAsenAnuCvAsAs tizWanti narake ciram // RKS_53.24 //
ucCvAse ca sadocCvAsA bAlukAvadanAvftAH /
rOravezu tu dante vE pIqyante viviDES carEH // RKS_53.25 //
mahArOravapIqABir mahAnto 'pi rudanti hi /
upasTAsye gude pArSve pAde corasi mastake // RKS_53.26 //
nihanyante BawEs tIkzREH sutaptEr lohamudgarEH /
nindanti ye svarUpeRa paradArAn hasanti ca // RKS_53.27 //
AliNganti patIn anyAn na vindanti svakAn striyaH /
kimu DAvasi vegena na smarer atiSASvatIm // RKS_53.28 //
vaYcitaS ca tvayA BartA pApAnDaS ca yaTA suKam /
lohakumBe vinikziptAH citAS ca SanEH SanEH // RKS_53.29 //
samfdDAgnO prapAcyante praveSyante SilAsu ca /
kzipyante cAnDakUpezu daSyante 'jagarEr BfSam // RKS_53.30 //
ye nindanti mahAtmAnam AcAryaM DarmardarSinam /
SivaBaktaM ca vipraM ca SivaDarmaM ca SASvatam // RKS_53.31 //
tezAm urasi kaRWe ca jihvAyAM dehasanDizu /
kIlakErozWapuwake kIlyante yamakiNkarEH // RKS_53.32 //
evam AdimahAGorA yAtanAH pApakarmiRAm /
ekEka narake jYeyAH SataSo 'Ta sahasraSaH // RKS_53.33 //
yAtanA gahanA rAjan sarvezAM pApakarmiRAm /
ityeva yAtanAnantAH sarvezu narakezu ca // RKS_53.34 //
kastA varzaSatenApi vaktuM Saknoti mAnavaH /
ity evaM viviDEr GorEH pAtyamAnAH svakarmaBiH // RKS_53.35 //
kramAt sarvezu pacyante narakezu na saMSayaH /
mahApAtakinaS cApi sarvezu narakezu ca // RKS_53.36 //
AcandratArakaM yAvat pIqyante viviDES carEH /
taTA pAtakinaH sarve nirayezv ezu sarvadA // RKS_53.37 //
caturdikzu supacyante narakezu na saMSayaH /
upapAtakinaS cApi tadardDaM yAnti mAnavAH // RKS_53.38 //
mftyur na jYAyate tAta kadA kasya Bavizyati /
prApte cAkasmike mftyO varzaM vindati ko naraH // RKS_53.39 //
parityajya yataH sarvam ekAkI yAsyasi Druvam /
tasmAt sarvaprayatnena satyaDarmaparo Bava // RKS_53.40 //
etat te sarvamAKyAtaM narakARA tu lakzaRam // RKS_53.41 //

iti SrIskandapurARe revAKaRqe narakAyAtanAnuvarRano nAma tripaYcASattamo 'DyAyaH ||


RKS aDyAya 54

yuDizWira uvAca:
tIryate kena DarmeRa saMsArAbDiH sudustaraH /

mArkaRqeya uvAca:
tena nirBartsitEH pApEH kaTyamAnAM kaTAM SfRu // RKS_54.1 //
rakto mUQaS ca loko 'yam akArye saMpravartate /
na cAtmAnaM vijAnAti na paraM na ca dEvatam // RKS_54.2 //
na SfRoti paraM SreyaH sati cakzuzi nekzate /
same paTi SanEr gacCan plavate sma pade pade // RKS_54.3 //
evam ukto DarmarAjaH saMkzepAt pApadehinAm /
vistareRa yadA caKyO tezAM tac CfRu sAmpratam // RKS_54.4 //

yama uvAca:
mayA mukto na jAnAti boDyamAno buDEr api /
saMsAre kliSyate nAnA rAgaloBavaSAt naraH // RKS_54.5 //
garBapAtena BAvena SAstram uktaM na buDyate /
narEr na SrUyate karma svargamokzaprasADakam // RKS_54.6 //
santapyati SivaDyAne sarvakAmArTasADane /
narakAd AtmanaH Sreyo yadatra mahadadButam // RKS_54.7 //
pretaBUtA narAH sarve yamalokaM samAgatAH /
AKyAnaM kaTayizyAmi yaToddizwaM purAtanam // RKS_54.8 //
sUryeRa kaTitaM tv AsIn narmadAKyAnam uttamam /
devatAnAM pitFRAM ca mama pitrAnukampayA // RKS_54.9 //
sapAdalakzam aDikaM brahmaRA kaTitaM raveH /
tatra SrutaM mayA kftsnaM brahmaRA tu SivAc Crutam // RKS_54.10 //
Sivena kaTitaM pUrvaM pArvatyAH zaRmuKasya tu /
jambUdvIpaM samAsAdya mAnuzIM yonim ASritaH // RKS_54.11 //
nASrayennarmadAM devIM saptakalpavahAM tu yaH /
snAnAvagAhanAt pAnAt taTA dAnakriyAdiBiH // RKS_54.12 //
loke 'smin gatidA kAnyA pApopahatacetasAm /
ye DyAyanti mahAdevIM narmadAM pApahAriRIm // RKS_54.13 //
aGAni tezAM naSyanti tamaH sUryodaye yaTA /
narmadAM saMsmared yas tu kIrtayed yas tu vA girA // RKS_54.14 //
paralokaM samAyAto yamadUtEr na bADyate /
narmadAM kIrtayed yas tu pApakarmA narADamaH // RKS_54.15 //
narakAn samayoddizwAn na ca krAmati karhicit /
gaNgAdyAH saritastatra tIrTakowir anekaDA // RKS_54.16 //
revAtejaH pratApena SudDiM gacCanti tatkzaRAt /
narakasTaH smared yas tu mekalAM tu haraM harim // RKS_54.17 //
mucyate yamadUtEH sa tatkzaRAn nAtra saMSayaH /
yadi tizWati vEdUryaparvate 'marakaRwake // RKS_54.18 //
oMkAraH parameSAno BuktimuktiPalapradaH /
kimarTaM tv iha Socanti pApopahatacetasaH // RKS_54.19 //
sidDeSvaraM sidDaliNgaM lokAnugrahakArakam /
yajYeSvaraM ca maDye tu tatrEva SaSiBUzaRam // RKS_54.20 //
narmadA dakziRe BAge liNgaM cEva maheSvaram /
caturTaM kapileSaM ca SivakzetraM vidurbuDAH // RKS_54.21 //
ye 'rcayanti sadA BaktyA puzpaDUpArtitarpaREH /
SivalokaM tu te yAnti narakAn nAtra saMSayaH // RKS_54.22 //
etat te sarvam AKyAtaM yaTA pfzwaM tvayAnaGa /
pApizWAn nFnaDarmasTAn kaTayAmAsa BArata (?) // RKS_54.23 // [steht so dort]
godAnaM hemadAnaM ca tiladAnaM taTEva ca /
annadAnaM payodAnaM sarvopaskaram eva ca // RKS_54.24 //
prAsAdArAmadAnaM ca ye kurvanti narottamAH /
yamalokaM na te yAnti narakaM GorarUpiRam // RKS_54.25 //
mucyante sarvapApeByaH Sivasya vacanaM yaTA /
sanmAnaM cApamAnena viyogenezwasaNgamam // RKS_54.26 //
yOvanaM jarayA grastaM kazwAt sOKyamupadrutam /
valiBiH palitES cApi jarjarIkftavigrahaH // RKS_54.27 //
kiM karoti naraH prAjYo jarayA jarjarIkftaH /
strIpuMsor yOvanaM rUpaM yadanyo 'nyaM priyaMkaram // RKS_54.28 //
tad eva jarayA grastam uBayor api na priyam /
apUrvavat taTAtmAnaM SETilyena samanvitam // RKS_54.29 //
yaH paSyan na virajyeta ko 'nyas tasmAd acetanaH /
jarABiBUtaH puruzaH patnIputrAdibAnDavEH // RKS_54.30 //
aSaktatvAd durAcArEr BftyES ca pariBUyate /
Darmam arTaM ca kAmaM ca mokzaM na jarayA yutaH // RKS_54.31 //
SaktaH sADayituM tasmAt purA DarmaM samAcaret /
vAtapittakaPAdInAM vEzamyaM ca yuDizWira // RKS_54.32 //
vAtAdInAM samUhaS ca dehajaH parikIrtitaH /
tasmAd vyADiparaM jYeyaM SarIram idam AtmanaH // RKS_54.33 //
vAtotpatty atirekeRa bADito vE jvareRa ca /
rogEr nAnAviDiBavEr bahuduHKAny anekaDA // RKS_54.34 //
tAni ca svAtmavedyAni kim anyat kaTayAmy aham /
ekottaraM mftyuSatam asmin dehe pratizWitam // RKS_54.35 //
atrEkaM kAlarUpaM ca SezAstvAgantavaH smftAH /
ye tv ihAgantavaH proktAste praSAmyanti BEzajEH // RKS_54.36 //
japahomapradAnES ca kAlamftyur na SAmyati /
apamftyuS ca sarvasya vizam adyAdisamBavaH // RKS_54.37 //
na cAtipuruzas tasmAd apamftyor baBeti vE /
viviDA vyADayaH kazwAH savEdyAH prARinas taTA // RKS_54.38 //
vizARi tv aBicArAS ca mftyor dvArARi dehinAm /
pIqitaM rogasarpAdyEr api DanvantariH svayam // RKS_54.39 //
svasTaM kartuM na Saknoti kAlaprAptaM hi dehinam /
nEzaDaM na tapo dAnaM na mitrARi na bAnDavAH // RKS_54.40 //
paritrAtuM no samarTAH kAlena paripIqitam /
nAsti mftyusamaM duHKaM nAsti mftyusamo ripuH // RKS_54.41 //
nAsti mftyusamaH kAlaH sarvezAm eva dehinAm /
sadBAryA putramitrARi rAjyESvaryasuKAni ca // RKS_54.42 //
mftyuSCinatti sarvARi viviDAny api BArata /
idaM te kaTitaM rAjaYjYAtisaMsAradustaram // RKS_54.43 //
pariRAma iti jYAtvA sarvaNkAlasya Bojanam /
tasmAt sarvaprayatnena saMsevyA saptakalpagA // RKS_54.44 //
sarvaduHKApahA nityaM sarvaSokavinASinI /
yo yAn kAmayate kAmAMstAMstAn devI prayacCati // RKS_54.45 //
idaM jYAnam idaM DyAnaM pARqityaM veda vedanam /
nivAsaH sarvaBUtAnAM sevyate saptakalpagA // RKS_54.46 //
yajYo dAnaM tapaH satyaM svADyAyaH pitftarpaRam /
saPalaM laBate tezAM yo revAmbu nizevate // RKS_54.47 //
brahmakUrcasahasrARi somapAnAyutaM taTA /
narmadAtoyapAnasya kalAM nArhanti zoqaSIm // RKS_54.48 //
saMyukto 'pi mahApApEr nAnAjanmakftEr api /
oMkAradakziRe GoraM mucyate tatkzaRAj japan // RKS_54.49 //
godAnAnna paraM dAnaM trizu lokezu viSrutam /
narmadApayasi snAtvA yo dadyAd gAM dvijanmane // RKS_54.50 //
saMKyAM kartuM yaTAvac ca na devEr api Sakyate // RKS_54.51 //

iti SrIskandapurARe revAKaRqe karmagatiyamavAkyaM nAma catuzpaYcASattamo 'DyAyaH ||


RKS aDyAya 55

yuDizWira uvAca:
DenuH kativiDA proktA kasmin kAle ca dIyate /
sarvopaskarasaMyuktA tvatta icCAmi veditum // RKS_55.1 //

mArkaRqeya uvAca:
SfRu rAjan mahAbAho kaTyamAnaM niboDa me /
kaTayAmi tavAKyAnam Adikalpe kfte yuge // RKS_55.2 //
cakravartI SaSANko 'BUt sarvaDarmaBftAM varaH /
na ca varRayituM SakyaH satyaDarmavrate sTitaH // RKS_55.3 //
buBuje sa mahImetAmekacCatrAM samAhitaH /
navaKaRqAM saptadvIpA yaTA Sakro 'marAvatIm // RKS_55.4 //
hariScandrasya tasyApi saMvAdaS cakravartinaH /
hariScandraH kurukzetre gavAm ayutam uttamam // RKS_55.5 //
hemaBAramalaNkArasarvaratnaviBUzitam /
brahmarzir mudgalo nAma svayaM brahma pratizWitaH // RKS_55.6 //
mudgalAS ca dvijAH sarve satyaDarmaparAyaRAH /
SatamazwottaraM sAgraM brAhmaRA brahmavAdinaH // RKS_55.7 //
hariScandro dadO teByo rAhusUryasamAgame /
dvijAn sampUjya viDicCradDayA parayA yutaH // RKS_55.8 //
arcayitvA maheSAnaM sTAnaM paramasidDidam /
cakrapARiM hfzIkeSaM mudA paramayA yutaH // RKS_55.9 //
sarasvatyAM nfpaSrezWa tiladarBAnvitasya tu /
dAnasyAsya praBAveRa lokAstenAKilA jitAH // RKS_55.10 //
antarikze purI prAptA sarvalokamanoharA /
hariScandrapurI KyAtA sA 'smil loke carAcare // RKS_55.11 //
satyadAnasarvatyAgEr ityAdiBir alaMkftaH /
hariScandrasamo rAjA na BUto na Bavizyati // RKS_55.12 //
evaM gATA purA gItA SakrAdyEH surasattamEH /
SaSANko 'pyakarot sarvaM narmadAtIramASritaH // RKS_55.13 //
dAnaM yajYa tapaH satyaM parvate 'marakaRwake /
dadO cArDaprasUtAM brAhmaRAya mahAtmane // RKS_55.14 //
dAnasyAsya praBAveRa hariScandrADiko 'Bavat /
anekaBAvikaM pApaM dagDvA tUlOGavacCiKI // RKS_55.15 //
yAvad vatsasya pAdO dvO muKaM yonO pradfSyate /
tAvad gOH pfTivI jYeyA saSElavanakAnanA // RKS_55.16 //
svarRaSfNgI rOpyaKurI savatsA kAMsyadohanA /
narmadAsnAnayuktA tu sakuSA tilasaMyutA // RKS_55.17 //
oMkArAmarayor maDye kowitIrTe narADipaH /
etAH sahasrasaKyAtA brAhmaReByo nyavedayat // RKS_55.18 //
etasminn antare nedurdevadunduBayo divi /
tatkzaRAd yAnam ArUQo jvalan maRigaREr iva // RKS_55.19 //
stUyamAnaH samIpasTEr asaMKyAtEr vimAniBiH /
DftasvarRAtapatras tu vIjyamAnas tu cAmarEH // RKS_55.20 //
yojanAnAM sahasreRa hariScandro 'py aDaH sTitaH /
tad dfzwvA tAdfSaM karma SaSANkasya viSAmpateH // RKS_55.21 //
sa vinindya kurukzetraM vismayAvizwacetanaH /
mahAnadyAM SaSANkena rAhusomasamAgame // RKS_55.22 //
dattaM dAnaM na sAmAnyaM Baved iti samAsataH /
vizaRRavadano BUtvA hariScandro nfpottamaH // RKS_55.23 //
brahmalokaM gataH kzipraM yatra lokeSvaraH praBuH /
aBivAdya yaTA nyAyaM papracCa sa pitAmaham // RKS_55.24 //
dAnena nirjitA devAH SaSANkena mahAtmanA /
kiM ca puRyamidaM brahman kurukzetrAd viSizyate // RKS_55.25 //
amareSvaratIrTaM tu nAma revAsamudBavam /
kenApi na samaM BUtam uparyupari dIpyate // RKS_55.26 //
iti SrutvA vacas tasya hariScandrasya DImataH /
uvAca vacanaM brahmA hariScandraM nfpottamam // RKS_55.27 //
vizAdaM tyaja rAjendra gahanA karmaRAM gatiH /
SaSANkasadfSo rAjA na dfzwo na Sruto mayA // RKS_55.28 //
evaM vaktuM na yogyo 'haM na devApi savAsavAH /
anekAni sahasrARi purA vE cakravartinA // RKS_55.29 //
izwAni ca viDAnena parvate 'marakaRwake /
rAhusUryasamAyoge tIrTalakzARi BArata // RKS_55.30 //
sarasvatIM kurukzetraM puzkaraM nEmizaM taTA /
tIrTAny etAni cAnyAni snAnaM kartuM samAyayuH // RKS_55.31 //
mekalAyAM hariScandra kowitIrTe narADipa /
tIrTAnAM tyaja rAjendra sAmyaM mekalayA saha // RKS_55.32 //
vArARasyA kurukzetraM tolitaM ca mayA purA /
tIrTAni na samaM yAnti tIrTasyAsya praBAvataH // RKS_55.33 //
KyAtamAtraM kurukzetraM lokayAtrApravartakam /
purARaM na SrutaM yEs tu miTyAjYAnasamanvitEH // RKS_55.34 //
sevyatAM kalpagA devI yadIcCet paramaM padam /
namaskftya viDAtAram ayoDyADipatis tadA // RKS_55.35 //
mudA paramayA yuktaH sa yayAv amareSvaram /
etat sarvaM samAKyAtaM yaTAvat tava suvrata // RKS_55.36 //
yaH SfRoti naro rAjan gosahasraPalaM laBet // RKS_55.37 //

iti SrIskandapurARe revAKaRqe godAnamahimAnuvarRano nAma paYcapaYcASattamo 'DyAyaH ||


RKS aDyAya 56

mArkaRqeya uvAca:
mAhizmatyAH paScime vE tIrTaM pApaharaM param /
aSokavanikA nAma sarvaSokavinASanam // RKS_56.1 //
snAtvA tatrArcayed gOrIM yaTA viBavavistarEH /
mAtaNgasyASrama tadvat sidDaganDarvasevitam // RKS_56.2 //
SuklakfzRAtftIyAyAM ganDaDUpavilepanEH /
upahArEr anekES ca dIpamAlApraboDanEH // RKS_56.3 //
tatra yA pUjayen nArI gOrIM BaktisamanvitA /
rUpasOBAgyasampannaM laBate satpatiM tu sA // RKS_56.4 //
kArttikyAM tu gataprARA modamAnA tu saMyatA /
asya tIrTasya mAhAtmyAt prAptA mAheSvaraM puram // RKS_56.5 //
mAtaNgo nAma devarziH purAkalpe yuDizWira /
narmadAtIramASritya tapas tepe suduzkaram // RKS_56.6 //
purA janmanizAdaH sa jAtiM smarati pUrvikAm /
aGamarzaRadeSasTaH sarvaDarma buboDa ca // RKS_56.7 //
maharzIRAM prasaNgena narmadAdarSanena ca /
pApabudDiM parityajya DarmabudDiM cakAra saH // RKS_56.8 //
nirviRRo 'haM ca BikzuS cADunA Svapacayonizu /
evam uktvA tato rAjann aSokavanikAM gataH // RKS_56.9 //
jawAvalkalaDArI ca kandamUlaPalASanaH /
divyaM varzasahasraM tu SivArADanatatparaH // RKS_56.10 //
SivaDyAnaparaH so 'BUd ugre tapasi saMsTitaH /
divyaM varzasahasraM hi taTA tasya tapasyataH // RKS_56.11 //
ekASItisahasrARi jawAgreByo viniHsmftAH /
svayaM patanti viviDA narmadAtoyam aDyataH // RKS_56.12 //
tatkzaRAd yakziRIrUpA anantAS cApramARikAH /
SyAmavarRAH sutejaH kAH sarvABaraRaBUzitAH // RKS_56.13 //
yakzalokaM vrajanty ASu tIrTasyAsya praBAvataH /
mantrayantravihIno 'pi SivaBaktiparAyaRaH // RKS_56.14 //
zaqakzaram imaM mantraM hfdi cakre divAniSam /
oMnamaH SivAya iti sarvamantrottamottamam // RKS_56.15 //
tasya BaktiM parAM jYAtvA devadeva umApatiH /
pratyakzarUpo BagavAn CUlapARiH samAgataH // RKS_56.16 //
uvAca vacanaM devo mAtaNgaM prati BArata /
varaM vfRIzva BadraM te DyAnenAnena suvrata // RKS_56.17 //

mAtaNga uvAca:
yadi tuzwo 'si deveSa varaM dAtum ihecCasi /
mAtaNganAmnA viKyAtiM tIrTam etat prayAtu vE // RKS_56.18 //
cARqAlAH SvapacAS cEva pApayonigatA 'pi /
japAdi rahitAS cApi mucyante 'trApi kilbizAt // RKS_56.19 //
mAtaNganAmaliNgaM tu narmadAtIram ASritam /
snAtvA yo 'trArcayet tasya Baved banDavimokzaRam // RKS_56.20 //
idaM varam ahaM manye tvatprasAdAt maheSvara /
tasya tad vacanaM SrutvA praty uvAca SivApatiH // RKS_56.21 //
evam Bavatu tatsarvaM matprasAdAn na saMSaya /
evam uktvA yayO deva kElAsaM parvatottamam // RKS_56.22 //
varaM samprApya mAtaNga umAmAheSvaraM puram /
kAmikaM yAnam ArUQaH sarvABaraRaBUzita // RKS_56.23 //
jagAmASu ciraM BoktuM BogAn snAnapraBAvataH /
yA cEtramAse 'mAvAsyA kfzRapakze caturdaSI // RKS_56.24 //
tasyAM tatra hutaM dattam anantaPalam aSnute /
tilodakapradAnena pApayonigatA 'pi // RKS_56.25 //
saktvAQyaguqapiRqena pitFn modayate tu yaH /
pitarastasya tfpyanti yAvadindrAS caturdaSa // RKS_56.26 //
tilataRqulamiSraM yaH kuryAl liNgasya pUjanam /
so 'pi varzasahasrARi Sivaloke mahIyate // RKS_56.27 //
aSokavanikA nAma mAtaNgaM tIrTam ucyate /
revAyA uttare kUle kaTitaM tava BArata // RKS_56.28 //
aTAnyat kaTayizyAmi yAmyaBAge vyavasTitam /
tIrTaM mfgavanaM nAma sarvapApapraRASanam // RKS_56.29 //
tatra snAtvA 'rcayed vizRuM SaNKacakragadADaram /
ekAdaSyAM mahArAja nirAhAro niSAM nayet // RKS_56.30 //
hariM mfgavane tatra ganDapuzpES ca pUjayet /
ekasmin Bojite vipre lakzaM Bavatu Bojitam // RKS_56.31 //
tilodakapradAnena pitFRAM vEzRavaM padam /
tatrEva sannivizwaM tu vArAhaM tIrTamuttamam // RKS_56.32 //
yatra vArAharUpeRa DarA cEva samudDftA /
viSvarUpaM taTA cAnyadDariRAmitatejasA // RKS_56.33 //
pativratA ca nArI vE taTA mAsopavAsinI /
tatra snAtvA viDAnena lokaM prApnoti vEzRavam // RKS_56.34 //

iti SrIskandapurARe revAKaRqe mAtaNgASramavarRano nAma zawpaYcASattamo 'DyAyaH ||


RKS aDyAya 57

mArkaRqeya uvAca:
AKyAnaM kaTayizyAmi KyAtaM mfgavanaM yaTA /
vyADa kaScid durAcAraH sarvaBUtezu nirdayaH // RKS_57.1 //
pASahasto DanuzpARir vicaran girikandare /
AjaGAna mfgAn sarvAn kuwumbArTe nfpottama // RKS_57.2 //
jyezWe mAsi tu saMprApte nidAGe jvalanapraBe /
Bramati sma tfzArtaS ca vfkzamUle samASritaH // RKS_57.3 //
rAtrO svapiti niScezwo duHKArtaS ca kzuDAnvitaH /
vanasaMGarzajo vahnir utTito girikandarAt // RKS_57.4 //
pradagDaM ca vana tena mfgavyAGrasamAvftam /
BasmIBUtaM ca tatsarvaM reRuBUtaM ca kftsnaSaH // RKS_57.5 //
meGAgamoktakAle tu pravAhe nArmade SuBe /
kanyArASigate BAnO dvAdaSyAM SravaRena tu // RKS_57.6 //
narmadAtoya saMsargAd yakzA jAtAs tu pannagAH /
tatkzaRAd divyadehAs tu vEzRavaM yAnamAsTitAH // RKS_57.7 //
sa vyADaS cABavad rAjA tIrTasyAsya praBAvataH /
daSavarzasahasrARi BogAn BuNkte manoharAn // RKS_57.8 //
ye 'pi dagDA mfgAs tatra te 'pi ganDarvatAM gatAH /
vEzRavenEva yAnena prAptAs tu vEzRavaM padam // RKS_57.9 //
avaSaH svavaSo vApi yas tu prARAn parityajet /
divyavarzasahasraM tu vizRuloke sa modate // RKS_57.10 //
tilodakapradAnena pitFRAM paramA gatiH /
manoraTaM nAma tIrTam anyat paramasidDidam // RKS_57.11 //
trizu lokezu viKyAtaM revAtIrasamudBavam /
yaM yaM prArTayate kAmaM taM taM snAtvApi mAnavaH // RKS_57.12 //
sarva ca samavApnoti tIrTasyAsya praBAvataH /
aNgarAvartasaMBedo gosahasraPalapradaH // RKS_57.13 //
aNgAreSvaradevaS ca tatra tizWati saNgame /
snAnamAtro naras tatra gARapatyam avApnuyAt // RKS_57.14 //
aNgAraS ca caturTyAM ca yadA Bavati BArata /
hiraRyapuruzaM kftvA raktavastreRa vezwayet // RKS_57.15 //
GftapUrRaM tAmrapAtraM guqenApi prapUritam /
tatsarvaM viDivad dadyAc CrotriyAya viSezataH // RKS_57.16 //
dAnatIrTapraBAveRa SakrArdDAsanaBAg Bavet /
yasmAt pApAni duHKAni tIvrARy api bahUnyapi // RKS_57.17 //
tasmAt pApaM na kartavyam AtmapIqAkaraM hi tat /
yasmin kAle ca deSe ca vayasA yAdfSena ca // RKS_57.18 //
kftaM SuBASUBaM karma tat taTA tena Bujyate /
tasmAt sadEva dAtavyam avicCinna tayArTine // RKS_57.19 //
vicCidyante 'nyaTA BogA grIzme kusarito yaTA /
saMsevyate yaTA devI saptakalpavahA SuBA // RKS_57.20 //
saMsArasya samucCittyE jYAnayogaM bravImi te /
SivaprakASakaM jYAnaM yogas tatrEva cintitaH // RKS_57.21 //
durvijYeya gatir yogo narmadASivasanniDO /
SivAjYA vartate tatra snAnapUjAviDir yaTA // RKS_57.22 //
sa sidDAntA 'viroDena pustakEr na viroDayet /
DarmajYAnApavargArTaM sahitaM vindate naraH // RKS_57.23 //
pUrvottaraviroDena kutrArTo 'Bimato Bavet /
dfzwvAdyamUlatas tarkaM SrutyA saha vivarjayet // RKS_57.24 //
tasmAd Agamayuktena sadAtmArTavicAraRam /
kartavyaM nAnumAnena kevalena vipaScitA // RKS_57.25 //
hInottamAdyasya PalaM bahuDA svaM ca tatsmftam /
tasmAt parIkzAM kurvIta puRyaM sADu mahatPalam // RKS_57.26 //
pAKaRqino vikarmasTAn vEqAlavratikAM SaWAn /
varjayed dUrato DImAn hEtukyAn tIrTanindakAn // RKS_57.27 //
digambarAn SvetapawAn ye cAnye hetuvAdinaH /
etEH saha na saMvAdaM saMsargaM na kaTaMcana // RKS_57.28 //
viparItaM kalO DarmaM nagnA muRqA malASinaH /
tasmAt taM ca parityajya tretADarmaM samAcaret // RKS_57.29 //
pramARaM sarvaDarmezu brahmavizRuSivoditam /
anyaTA kurute yas tu narake patati Druvam // RKS_57.30 //
sarvezAm eva SAstrARAm evaM SAstraviniScayaH /
sevyatAM kalpagA devI SivapUjAratEH sadA // RKS_57.31 //
pitFRAM tarpaRaM kuryAd BikzAM dadyAc ca Bikzave /
kAruRyaM sarvaBUtezu narmadAKyAnacintanam // RKS_57.32 //
idaM jYAnamaSezaM ca sarvakarmaviSoDanam /
AdimaDyAntarahitaH svaBAvavimalaH praBuH // RKS_57.33 //
sarvajYaH paripUrRaS ca Sivo jYeyaH SivAgame /
sarvArTasADakaM jYAnaM tatpraRItam asaMSayam // RKS_57.34 //
yaH sarvajYaH susampUrRaH svaBAvavimalaH SivaH /
sarvadozavinirmuktaH sa brUyAt kaTam anyaTA // RKS_57.35 //
SivAjYAm antareRApi jagatsfzwiH kaTam Bavet /
acEtanyAt praDAnena ajYatvAt puruzasya ca // RKS_57.36 //
praDAnaM paramARvAdi yAvat kiMcid acetanam /
tanna kartf svayaM drazwf budDimatkaraRaM vinA // RKS_57.37 //
na yaTA Gawam Anena mftpiRqaH svayam fcCati /
taTAjYAbudDiBAvena na tizWet prakftiH svayam // RKS_57.38 //
DarmADarmopadeSo na DarmADarmavicAraRam /
sarvajYena vinA jAtu nAdisarge prasidDyati // RKS_57.39 //
yaTAnAdi pravftto 'yaM GoraH saMsArasAgaraH /
Sivo 'pi hi taTAnAdiH saMsArAn mocakaH smftaH // RKS_57.40 //
vyADInAM BEzajaM yadvat pratipakzaM svaBAvataH /
tadvatsaMsAraGorARAM pratipakzaH SivaH smftaH // RKS_57.41 //
vEdyaM vinA nirAkrandAH kliSyante rogiRo yaTA /
Sivena tu vinA sarvaM nirAkrandaM jagat taTA // RKS_57.42 //
tasmAd anAdiH sarvajYaH paripUrRaH paraH SivaH /
asti nAtaH paritrAtA pumAn saMsArasAgare // RKS_57.43 //
ye 'Byasanti SivajYAnaM hfdaye SivaBAvitAH /
yadi vedAH pramARaM tu tezAM jYAnaM prajAyate // RKS_57.44 //
iyaM ca sarvaBUtAnAM SaraRaM Buvi narmadA /
apAM rUpatayA devI lokAnugrahakAriRI // RKS_57.45 //
sTAvaraM jaNgamaM cEva BUtagrAmaM caturviDam /
Bagavaty udDaraty ezAM patantaM narake Druvam // RKS_57.46 //
evaMjYAtvA naraSrezWa Sivam anvIkzya kalpagAm /
uccErgfhARi divyAni DanaDAnyAnvitAni ca // RKS_57.47 //
sarvopaskaradivyAni brAhmaReByo nivedayet /
anATAyAtivfdDAya vikalAya kuwumbine // RKS_57.48 //
kAzWamfnmayagehaM ca yo dvijAya prayacCati /
evaM viDAn gfhAn ramyAn sarvato 'marakaRwake // RKS_57.49 //
kArayed yaH pumAn divyAMs tasya puRyaPalaM SfRu /
kiM tasya bahuBir dattEr dAnEr Bavati BArata // RKS_57.50 //
etad eva paraM dAnaM sarvakAmArTasADakam /
yaH SfRoti naro BaktyA sarvapApEH pramucyate // RKS_57.51 //

iti SrIskandapurARe revAKaRqe narmadAmAhAtmye saptapaYcASattamo 'DyAyaH ||


RKS aDyAya 58

yuDizWira uvAca:
SrutvEtat paramaM guhyaM gavAM devasam udBavam /
brahmakUrcasya mAhAtmyaM Srotum icCAmi tattvataH // RKS_58.1 //
AKyAhi Bagavan sarvaM golokaH kIdfSaH smftaH /
prApyate karmaRA kena ke tasminn aniSaM sTitAH // RKS_58.2 //

mArkaRqeya uvAca:
SrUyatAm aBiDAsyAmi namaskftya maheSvaram /
gomAtflokaM paramaM sarvakAm asamanvitam // RKS_58.3 //
yaTAvat sarvalokAnAm uparyupari saMsTitam /
pAtAlAni tataH sapta pAtAlaM ca tatas taTA // RKS_58.4 //
yAvat pramARaM paritaH paricCinnaM mahItalam /
tAvat pramARaM tasyAH samudrAs tAni cEva tu // RKS_58.5 //
tezAM pratyekam utseDapramARaM parikIrtitam /
yojanAnAM sahasrARi daSArDAni tatas tataH // RKS_58.6 //
sahasrayojanotseDas tasyAByantaratas taTA /
vivarARAM samastAnAM sahasrARi nava smftam // RKS_58.7 //
tezAM ruciramAhAtmyaM nAmatas tu mahItale /
divyadivyopasampannaH SrImaccAmIkaradyutiH // RKS_58.8 //
nAgarAjaH sadEvAste tasmin kftaniketanaH /
ananto 'nantaDAmA ca mukundo nfpaSEvalaH // RKS_58.9 //
tato rasAtalaM nAma SivasantozaBUmikam /
vAsuker nAgarAjasya tatra cAru mahApuram // RKS_58.10 //
pura ca suralomnas tu dAnavADipater mahat /
suparRasya ca dEtyAnAm aSezARAM mahAtmanAm // RKS_58.11 //
tataH sutalanAmAsti SarkarAYcitaBUmikam /
nAgAdInAM svastikAnAM tatrEva vasatiH sadA // RKS_58.12 //
dAnavADipatInAM ca tatrEva nilayaH paraH /
vErocanahiraRyAKyapraBftInAM mahAtmanAm // RKS_58.13 //
tataScAtalam ityuktaM pAtAlAnAM tasya tu vE /
tezAm UrDvavastusarvezAM mfnmayaM ca talaM kziteH // RKS_58.14 //
asurADipates tAvat kAlanemermahApuram /
cArucAmIkarABAsaM vEnateyasya cAparam // RKS_58.15 //
tataS ca vitalaM nAma pAtAlaM raktaBUtalam /
tasmin mahAntako nAma dAnavendrakftAlayaH // RKS_58.16 //
tAlako 'gnimuKas tasmin nalahrAdaS ca dAnavAH /
nivasanti kftAgArAs taTA prahlAdavarcasaH // RKS_58.17 //
pAtAlaM vitalaM nAma SuklaM kzititalaM tataH /
kambalASvatarO nAgO sahitO tatra tizWataH // RKS_58.18 //
mahAjamBahayagrIvapraBftInAM mahAtmanAm /
vArARasyasurendrARAM nivAsas tatrakalpitaH // RKS_58.19 //
kfzRaM kzititalaM tasmAt pAtAlatalasaMjYakam /
SaNkukarRamahAnAdanamucInAM niketanam // RKS_58.20 //
pAtAlAt saptamAd UrDvaM saptadvIpA mahI sTitA /
samudrEH saptaBir yuktA parvatEH samalaMkftA // RKS_58.21 //
jambUdvIpaS ca tan maDye plakzadvIpas tataH paraH // RKS_58.22 //
krOYcadvIpaS ca parataH SAkadvIpaS ca tadbahiH /
parataH puzkaradvIpaH saptamaH parikIrtitaH // RKS_58.23 //
kzArodakaS cekzurasaH surodaS ca GftodaDiH /
daDitoyaH kzIrapUrRaH svAdUdaH saptamaH smftaH // RKS_58.24 //
saptadvIpasamudrARAM dviguRadviguRAntaraH /
pramARavistaro jYeyo niyutaH praTamaH smftaH // RKS_58.25 //
himavAn hemakUwaS ca nizaDaS ceti dakziRe /
nIlaS ca SvetaH SfNgaS ca meroruttarataH smftAH // RKS_58.26 //
merur asti sTito maDye jambUdvIpasya BArata /
mAlyavAn pUrvato jYeyaH paScime ganDamAdanaH // RKS_58.27 //
ete parvatarAjAno jambUdvIpe nava smftAH /
plakzadvIpAdizu jYeyAH saptasaptEva parvatAH // RKS_58.28 //
puzkaradvIpamaDye tu parvato valayAkftiH /
ekaH smftaH samantAc ca nAmato mAnasaH smftaH // RKS_58.29 //
vinDyo nAma mahABAgo jambUdvIpe vyavasTitaH /
yatrEzA narmadAdevI plavantI lokatAriRI // RKS_58.30 //
vinDyasya cAnujo BrAtA sahyo dakziRataH smftaH /
urvI kUrmatalAkArA kAYcanI parimaRqalA // RKS_58.31 //
aRureva taTA sA tu nirdizwAtividaH kzitiH /
tasyAH pramARaM nirdizwaM daSayojanakowayaH // RKS_58.32 //
lokAloka iti KyAtas tasyAH prAnte samantataH /
sPIto hemamayaH SrImAn saralaH parimaRqalaH // RKS_58.33 //
yojanAnAM sahasrARi cArDamasya vyavasTitam /
tAvadeva ca vistIrRaM tadarDe BAnurAhitaH // RKS_58.34 //
prakASayati sa jyotiH paraBAge nihanyate /
lokAloka iti proktas tato 'sAvacalo mahAn // RKS_58.35 //
lokAlokAvasAno 'yaM BUrlokaH parikIrtitaH /
ganDarvayakzarakzoBiH piSAcES ca nizevitaH // RKS_58.36 //
mAnuzEH paSuBiS cEva mfgapakzisarIsfpEH /
sTAvarErviviDAkArEr BUtEr etES ca zaqviDEH // RKS_58.37 //
BUrlokaS ca Buvarloko yAvad AdityamaRqalam /
vasanti satataM rudrAs satataM vaktraBAskarAH // RKS_58.38 //
AdityamaRqalAdUrDvaM smftA svarlokasaMsTitiH /
vimAnakowayas tasminn azwAviMSatirASayaH // RKS_58.39 //
meQIBUto vimAnAnAM sarvezAm upari DruvaH /
niyutA anilaskanDAH saptAsminn antare sTitAH // RKS_58.40 //
pfTivyAH praTamaH skanDaH sTitaS cAmeGamaRqalam /
Ahavo nAma vE vAto vyUhAnAM vyUhakft taTA // RKS_58.41 //
dvitIyaH pravaho nAma nibadDaH sUryamaRqale /
tftIyaH saMvaho mAma suskanDo 'sO pratizWitaH // RKS_58.42 //
caturTaH sodvahaH skanDaH sTito nakzatramaRqale /
tato dvayor vinirdizwA vimAnodvahanakriyA // RKS_58.43 //
yojanAnAM DruvaH kowir maharlokaH samucCritaH /
skanDaH parivaho nAma nibadDaH saptamo Druve // RKS_58.44 //
annAdIni karoty eza parvaRAm upari sTitaH /
vinirvfttaM vikArARAm aDivAso mahAtmanAm // RKS_58.45 //
tatrADikAridevAnAm azwAviMSati kowayaH /
janAt svarlokam Agatya niyogAt padmajanmanaH // RKS_58.46 //
sTitA manvantaraM tatra svavyApArAvasAyinaH /
Aruhya ca maharlokam AgacCanti tataH punaH // RKS_58.47 //
brahmaRo divasEkena devAH svarge caturdaSa /
krameRa kftvA karmARi maharloke vasanti te // RKS_58.48 //
kowidvayaM maharlokAj janalokaH samucCritaH /
sADyAnAm asurAs tatra vasanti suKinaH sadA // RKS_58.49 //
yojanAnAM catuHkowyaH janAd apy ucCritaM tapaH /
prajAnAM patayas tatra sTitAs tu brahmaRaH sutAH // RKS_58.50 //
satyalokas tapolokAt kowizawkaM samucCritam /
Aste parivftas tatra devAsuragaREr virAw // RKS_58.51 //
brahmalokAd vizRuloko dviguRena samucCritaH /
vistareRa tadUrDve ca divyalokaH samanvitaH // RKS_58.52 //
vizRulokAc ca parataH SrImac CivapuraM mahat /
dvAviMSat kowivistIrRaM tadUrDve samupasTitam // RKS_58.53 //
sUryAyutapratIkASaM sarvakAmasamanvitam /
anekAraRyavinyAsaM svarganadyupaSoBitam // RKS_58.54 //
sarvaratnAnvitEr divyEs taptajAmbUnadapraBEH /
sahasraKaRqaBOmES ca sarvaSoBAsamanvitEH // RKS_58.55 //
vimAnEH sarvato vyAptaM candrEr ivanaBastalam /
apsarogaRasaMkIrRaM sarvavidyADarAnvitam // RKS_58.56 //
nftyagItaravopetEr aprameyaguRAnvitEH /
manojavEr asaMKyAtEH parivArasamanvitEH // RKS_58.57 //
kvacid dolAgfhEr ramyEH kiNkiRIr avakAnvitEH /
udgatEr arDacandrES ca GaRwABaraRaBUzitEH // RKS_58.58 //
maRimuktAvitAnES ca maRiratnacayEH SuBEH /
sarvaratnArcitEr dravyEr muktAdAmasuSoBanEH // RKS_58.59 //
mahAsiMhAsanEr divyEH sarvaratnaviBUzitEH /
kvacit puRyagfhEr vyAptam asaMKyaguRAnvitEH // RKS_58.60 //
sadA puzpaPalEr vfkzEH kvacid vyAptaM manoramEH /
puzpodyAnEr mahAramyEH SataSo 'Ta sahasraSaH // RKS_58.61 //
saptakalpavahA puRyA tatrEvAste saridvarA /
tatkalAyAH sahasrAMSo jambUdvIpe pradfSyate // RKS_58.62 //
avatIrRA mahIpfzWe lokAnugrahakAmyayA /
sarvAtmanA 'vatAraS ca gaNgAdisaritAm iha // RKS_58.63 //
amftasyandinIBiS ca nadIBir upaSoBitam /
hemaratnAYcitA vApyaH sopAnEH sPAwikEr yutAH // RKS_58.64 //
sitaraktAsitEH pItEH sarojEryAH suganDiBiH /
paYcavarRES ca guruBiH SoBitAH kAYcanAkulEH // RKS_58.65 //
mahAvikASi saMsnigDEH SrImadBiH paYcahastakEH /
daSa dvAdaSahastES ca taTA viMSatihastakEH // RKS_58.66 //
nAlEr marakatapraKyEr manoharadalAnvitEH /
pUrRanIlotpalES cAnyEr dIrGikAS ca kvacit kvacit // RKS_58.67 //
siMhavyAGramuKEr divyEr gajavAjimfgAnanEH /
gomuKES CAgavadanEH kapipakzimuKEs taTA // RKS_58.68 //
ekavaktrEr mahAvaktrEr bahuvaktrEr avaktrakEH /
ekapAdEs tripAdES ca bahupAdEr apAdakEH // RKS_58.69 //
vAmanEr jawilEr muRqEr dIrGagrIvEr mahodarEH /
mahAkAyEr mahAnAsEr mahAkarREr akarRakEH // RKS_58.70 //
nAnArUpAkftiDarEr nAnABaraRaBUzitEH /
nAnAvezaDarEr divyEH kAmarUpEr mahAbalEH // RKS_58.71 //
nAnApraBAvasaMyuktEr nAnASAstraviSAradEH /
asaMKyA jAtayaS cAnyA nivasanti taTA viDAH // RKS_58.72 //
kubjAvAmanakAdIrGA varadehA varAnanAH /
muRqAS ca vikawA nIcA hrasvadIrGaS ca tAdfSAH // RKS_58.73 //
lambodarA hrasvaBujA vinatA hrasvajAnukAH /
mfgendravadanAS cAnyA gajavAjimuKAs taTA // RKS_58.74 //
hrasvakuYcitakeSAS ca sundarapriyadarSanAH /
paYcASatkowayas tatra Sivasya paricArikAH // RKS_58.75 //
maRimARikyagehezu ramante tA bahiH kvacit /
tatra gehezu yad dvArisahasraSataBUmizu // RKS_58.76 //
vicitraBUmayas tatra vajravEdUryaBUzitAH /
iti sarvaguRopetEH strIsahasrEr varAnanEH // RKS_58.77 //
asaMKyAtEH puraM vyAptam ISvarasya samantataH /
tan maDye sarvatoBadraM divyamAyatanaM mahat // RKS_58.78 //
SudDasPawikasaMkASaM sTAnam Adyam umApateH /
tatrAste BagavAn somaH pUjyamAno gaReSvarEH // RKS_58.79 //
sidDEH svasTAnasaMprAptEr brahmavizRvAdiBis taTA /
Darmas tatra sTitaH SrImAnISvarAyatane 'naGa // RKS_58.80 //
yatra vIravfzaH tatra nityaM gomAtaraH sTitAH /
tatra sA narmadAdevI pUjyamAnA surAsurEH // RKS_58.81 //
tenodakena tfpyanti govatsAH sarvadevatAH /
brahmAvizRuH sureSAna umayA sahito 'naGa // RKS_58.82 //
surAS ca fzayo BUtAH pitaro mAtaras taTA /
sa lokaH Sivaloko 'tra narmadAloka eva ca // RKS_58.83 //
ye guRA rudralokasya golokasya taTEva ca /
nandA BadrA suBadrA ca suSIlA suraBis taTA // RKS_58.84 //
iti gomAtaraH paYca SivalokavinirgatAH /
zazWI tu narmadAdevI lokAnugrahakAmyayA // RKS_58.85 //
etAH sarvA jagatsarvaM sarvalokasya mAtaraH /
tarpayanti mahArAja nityam atrAtmikEr guREH // RKS_58.86 //
kAraRAc ca SivasTAnAd ISvarecCAvaSA 'nugA /
oMkArAt sarvalokAnAm imaM lokaM samASritAH // RKS_58.87 //
tfRAni KAdanti caranty araRye pibanti toyAni sunirmalAni /
dugDaM prayacCanti punanti dehaM gAvo yato jIvati jIvalokaH // RKS_58.88 //
kutas tezAM hi pApAni yezAM gfhamalaMkftam /
satataM bAlavatsABir goBiH strIBiriva svayam // RKS_58.89 //
ye smaranti sadoMkAraM narmadAM ca SivAtmanA /
na tezAM punarAvfttirGore saMsArasAgare // RKS_58.90 //
ye kurvanti parAM BaktiM tfRatoyapradAnataH /
prasAdAt tu gavAM tAsAM SivalokaM vrajanti te // RKS_58.91 //
etAH sadAnukUlena mAtaraH sarvakAmadAH /
ye rakzanti SuBA gAS ca SivalokaM vrajanti te // RKS_58.92 //
ye 'rcayanti SivaM BaktyA sadviDAnEH samAhitAH /
te vindanti mahABogAn puraM yAnti Sivasya vE // RKS_58.93 //
ye SivASrayatIrTAni SradDayA yAnti mAnavAH /
kalpagAM ca viSezeRa SElaM cAmarakaRwakam // RKS_58.94 //
te krIqanti mahABogEr brahmavizRuSivAlaye /
payo 'mftaM GftaM kzIraM maDudaDyAdikaM tu yat // RKS_58.95 //
na paSyati mahABAga kalpagAyAM vimohitaH /
etatte kaTitaM rAjan revAvataraRaM SuBam // RKS_58.96 //
asyAKyAnena BagavAn /#
prIyatAM me SivaH svayam // RKS_58.97 //#

iti SrIskandapurARe revAKaRqe SivalokavarRano nAmAzwapaYcASattamo 'DyAyaH ||


RKS aDyAya 59

yuDizWira uvAca:
dAnaDarmaviDAnaM ca Srotum icCAmi kalpaga /
daridrA Bikzavo vApi kaTaM yAnti SivAlayam // RKS_59.1 //
viDinA kena dAnena mucyate duzkftaM taTA /
lokAnAM ca hitArTAya kaTayasva mahAmune // RKS_59.2 //

mArkaRqeya uvAca:
SfRu rAjan yaTA nyAyaM kaTayAmi tavAnaGa /
puzkaraM bilvapatraM ca kuSAstoyaM ca nArmadam // RKS_59.3 //
svayamBUr BagavAn Aha sAmAnyaM DarmakAraRam /
SradDApUtAH sarvaDarmAH purARaM Srutayas taTA // RKS_59.4 //
tasyopadeSaDarmeRa narA yAnti trivizwapam /
yas tUlapUrRavistIrRaM raktavastraM sasUtrakam // RKS_59.5 //
vyAGracarmakftaM vApi navavastrAvaguRWitam /
kfzRAjinopavItaM ca puRyaDUpADivAsitam // RKS_59.6 //
SivaDyAnABiyuktAya SradDayA vinivedayet /
tat tUlavastratantUnAM romasaMKyAsti yAvatI // RKS_59.7 //
tAvad varzasahasrARi Sivaloke mahIyate /
modate sarvalokezu BuktvA BogAn anekaSaH // RKS_59.8 //
punaS ca kzitimAsAdya siMhAsanapatir Bavet /
tfRavalkalaparRAni SayyA prAvaraRAdikam // RKS_59.9 //
dattvA tadarTine BUmO Sivaloke mahIyate /
SivamuddiSya nEvedyaM yo dadyAc CivadarSine // RKS_59.10 //
SAkaM mUlaM PalaM vApi tasya puRyaPalaM SfRu /
yAvat syAt taRqulAdInAM saMKyAPaladalezu ca // RKS_59.11 //
tAvad varzasahasrARi Sivaloke mahIyate /
BikzAM savyaYjanAM dattvA SivaBaktAya BaktitaH // RKS_59.12 //
varzalakzaM mahABAga Sivaloke mahIyate /
daDiBaktaM susampUrRaM BikzApAtraM suSoBanam // RKS_59.13 //
dadyAd yaH SivaBaktAya tasya puRyaPalaM SfRu /
varzakowisamaM divyaM mahABogEH samanvitam // RKS_59.14 //
sTitvA Sivapure divye tasyAnte ca mahIpatiH /
suSItalena toyena SivaBaktaM sitAyujA // RKS_59.15 //
tarpayitvA SamBuloke varzalakzaM ca modate /
kalaSaM SarkaropetaM vastrapUtAmbupUritam // RKS_59.16 //
dadyAd yaH SivaBaktAya tasya puRyaPalaM SfRu /
SudDasPawikasaMkASaM vimAnaM sarvakAmikam // RKS_59.17 //
saMprApya Sivaloke tu varzakowiM sa modate /
palASaparREH patrEr vA yaH kuryAt puwakAni tu // RKS_59.18 //
pradadyAcCivayogiByas tAmrapAtraprado hi saH /
yas tAmrapAtraM sukftaM pradadyAc Civayogine // RKS_59.19 //
kowizaw kaM sa kalpAnAM Sivaloke mahIyate /
SUlaM vahati yaH pARO SaktiM pfzWe kamaRqalum // RKS_59.20 //
taM BojayitvA yatnena Sivalokam avApnuyAt /
Bojayec ca yaTA SaktyA yaH SivavratacAriRam // RKS_59.21 //
BogEH sa krIqati SrezWEH Sivaloke vyavasTitaH /
yaH SivASramaDarmaM ca gfhasTaM Bojayed buDaH // RKS_59.22 //
vipulEH sa mahABogEH Sivaloke mahIyate /
SivASramavratasTaM yaH kandAdyEr Bojayet naraH // RKS_59.23 //
sa divyAnApnuyAd BogAn ISvarasya pure sTitaH /
evaM pASupataM BaktaM BojayitvA praRamya ca // RKS_59.24 //
nAnAviDEr mahABogEH Sivaloke mahIyate /
mahAvrataDarAyEva BikzAM yaH pratipAdayet // RKS_59.25 //
sa divyEH SoBanEr BogEH Sivaloke mahIyate /
sayamaniyam AcAraM SivaBaktiparaM naram // RKS_59.26 //
BojayitvA yaTASaktyA Sivaloke mahIyate /
jYAnayogabahiHsTA ye lokasAmAnyaDarmiRaH // RKS_59.27 //
pUjayanti SivaM BaktyA SivalokaM vrajanti te /
anASikenApi karIzavahRinA payaH pradAnena tapoBir ugrEH // RKS_59.28 //
prayAnti yajYES ca na tAM gatiM narA /
nIco 'pi yAM yAti hi rudraBaktaH // RKS_59.29 //
yaTA revAjalasparSAl laBante sadgatiM narAH /
na taTA yajYadAnAdyEr upAyEr BaratarzaBa // RKS_59.30 //
ity eza Sivalokas tu prasaNgAt samudAhftaH /
golokaH kalpagAlokaH SivaBaktEH samanvitaH // RKS_59.31 //
jYAnayogena ye SAntA japanti paramaM Sivam /
te sarvaduHKanirmuktA Bavanti suKinaH sadA // RKS_59.32 //
SivalokaS ca vijYeyo maRqalAvaraRAtmakaH /
paYcaBUtAnyahaMkAraH sattvaM prakftirazwamI // RKS_59.33 //
IdfSAnAM tu nAgAnAM kowyo jYeyAH sahasraSaH /
sarvANgatvAt praDAnasya tiryagUrDvamaDaH sTitam // RKS_59.34 //
vizRulokAt paraM sTAnaM kumArasya mahAtmanaH /
svacCamOktikasaMkASaM paramA SrIsamanvitam // RKS_59.35 //
skandalokAt paraM sTAnam umAdevyAH prakIrtitam /
taptacAmIkarapraKyam aSezaguRasaMyutam // RKS_59.36 //
umAsTAnAt paraM cEva harasTAnaM taduttamam /
sUryakowipratIkASaM sarvakAm asamanvitam // RKS_59.37 //
gaREr aDyuzitaM sarvEr asaMKyEr yogatatparEH /
hiraRyagarBakUrmAdyEr vasurudradivAkarEH // RKS_59.38 //
stUyate BagavAn nityaM tasyAnti pratikANkziBiH /
jYAnaDyAnaparEH SAntEr BikzAhArEr jitendriyEH // RKS_59.39 //
prApyaM tES ca paraM sTAnaM sUryAyutasamapraBam /
tatsatkarmakarEr nityaM brAhmaREr dagDakalmazEH // RKS_59.40 //
vasanti yadftaM sidDASayAs tu kleSavarjitAH /
narmadA sevyamAnAS ca laBante tatpadaM narAH // RKS_59.41 //
etat te kaTitaM pArTa yaToddizwaM tu SamBunA /
yan mayA kaTitaM dAnaM narmadAtIram ASritam // RKS_59.42 //
gacCanti ye 'nyat tIrTaM tu sahasrAMSo viSizyate /
sarvajYAH sarvagAH SudDAH paripUrRA Bavanti te // RKS_59.43 //
SudDakarmakarA ye tu paramESvaryasaMyutAH /
sadehAS ca videhAS ca Bavanti svecCayA punaH // RKS_59.44 //
iti nityaM viSudDaM ca sTAnam Adyam umApateH /
divyaM SrIkaRWanATasya jagadBartuH samaMsTitam // RKS_59.45 //
sTAnaM navakamity evaM nirgatA yatra kalpagA /
paramAzwaguRESvaryanityam akzayam avyayam // RKS_59.46 //
SaSvadgurupraRItena DyAnayogena ye narAH /
DyAyanti devatAM nityaM te sidDA yAnti tatpadam // RKS_59.47 //
ye 'Byasanti SivajYAnaM narmadAtIram ASritAH /
kAmatfzRAvinirmuktAs te 'pi yAnti ca tatpuram // RKS_59.48 //
apy ekadivasaM yAvac CivaDyAnaparAyaRaH /
SivaDarmaparas tasya DarmasyAnto na vidyate // RKS_59.49 //
yogaDarmasu sAratvAdaBedyaM pApamudgarEH /
vajrataRqulavaj jYeyaM tasmAt tasya PalaM mahat // RKS_59.50 //
dehAntenEva DarmeRa sTAnamAdyaM SivAlayam /
yatrAste vipulEr BogEH krIqan kalpAyutaM naraH // RKS_59.51 //
tataH kalpAyutasyAnte sTAnaM kOmAram ApnuyAt /
tatrArDasammitaM kAlaM sa krIqan sasuKaM vaset // RKS_59.52 //
tadante vizRulokaM ca saMprApya vasate punaH /
brahmalokaM gataS cAnte tatrApi vasate naraH // RKS_59.53 //
brahmalokapariBrazwo vasec Civapure suKam /
tat tasmAd brahmavizRvAdyAMl lokAn prApnoty anukramAt // RKS_59.54 //
ity evaM sarvalokezu ramitvA kramaSas tataH /
manuzyalokam AsAdya SivaM revAM samASrayet // RKS_59.55 //
mayA te kaTitA 'nyatra yAni dAnAni BArata /
tAni sarve praSaMsanti parvate 'marakaRwake // RKS_59.56 //

iti SrIskandapurARe revAKaRqe narmadAmAhAtmye SivamahimAnuvarRano nAmEkonazazwitamo 'DyAyaH ||


RKS aDyAya 60

mArkaRqeya uvAca:
vEzRavaM dAnaDarmaM ca kaTyamAnaM niboDa me /
vizRuyogaM samaByasya sarvakleSApanuttaye // RKS_60.1 //
vizRuM sampUjya viDinA GftasnAnAdiBiH stavEH /
dvAdaSyAM vizRum uddiSya dadyAd ekAM payasvinIm // RKS_60.2 //
narmadAtIram AsAdya tasya puRyaPalaM SfRu /
pUjyate DarmarAjena yaTA vizRus taTEva saH // RKS_60.3 //
SEvAnAM vEzRavAnAM ca sahasram Bojayet tu yaH /
garBiRI DenusaMmiSraM vfzaBEr daSaBiryutam // RKS_60.4 //
arcitaM ganDapuzpAdyEr hemavastrEr alaMkftam /
pradakziRam upAkramya mantrarAjaM ca BaktitaH // RKS_60.5 //
oM namo Bagavate vAsudevayeti samuccaran /
vedavidBiH samAkIrRaM vizRor ArADanEH SuBEH // RKS_60.6 //
narmadAtoyam AsAdya dIpamAlAM praboDayet /
gAvo mamAgrato nityaM gAvaH pfzWata eva ca // RKS_60.7 //
gAvo me hfdaye vApi gavAM maDye vasAmy aham /
imaM mantraM samutTAya japed AsAM puro gavAm // RKS_60.8 //
ganDato yAkzatEr miSrEr gfhItvA tAmraBAjanam /
SfNgapucCa jalasnAtaH SuklavastrasamanvitaH // RKS_60.9 //
narmadAsnAnapAnena gavAM pucCAmBasA taTA /
sarvakalmazanirmuktaH susidDaH suciravrataH // RKS_60.10 //
snApayitvA gatas tatra sa vipro narmadAtawe /
pOrRamAsyAM pUrRacandre rAhusomasamAgame // RKS_60.11 //
tEreva sArdDaM viprendrEH saMprapUjya hariM smaret /
BftyaputrakalatrAd yEr yuktaH svajanabAnDavEH // RKS_60.12 //
nivedayet tu kfzRAya mantreRa SradDayAnvitaH /
SrAdDe dAne ca home ca vivAhe maNgale taTA // RKS_60.13 //
gomAtaraH sTitA nityaM vizRuloke SivAtmikAH /
SivAyEtA mayA dattA vizRave ca mahAtmane // RKS_60.14 //
evaM viprAya yo dadyAd yajYArTaM samalaMkftAH /
evaM nivedya puruzo gosahasraPalaM laBet // RKS_60.15 //
kulAni triMSaduttArya narakAd BftyabAnDavAn /
sTApayed vEzRave loke Sivasya ca mahAtmanaH // RKS_60.16 //
sarvajYaH paripUrRaS ca viSudDaH sarvagaH praBuH /
saMsArasAgarAn mukto haritulyaH prajAyate // RKS_60.17 //
anenEva viDAnena gfhasTAH prApnuyur divam /
vinApi jYAnayogena gosahasrapradAnataH // RKS_60.18 //
brAhmaRaH kzatriyo vApi SUdro 'TApi ca BaktitaH /
narmadAkapilAyoge yaTA viBavavistarEH // RKS_60.19 //
brAhmaRAya daridrAya dIkzitAyopaSoBine /
candrasUryoparAge tu vyatIpAte ca saMkrame // RKS_60.20 //
zaqaSIti muKe dadyAd amAsomasamAgame /
kArttikyA vA yugAdO vA puRye vAhani BArata // RKS_60.21 //
yadDi gAyanti pitaro gATAm etAM narADipa /
api syAt sa kule 'smAkaM putraH paramaDArmikaH // RKS_60.22 //
narmadAkapilAyoge kowitIrTe ca muktide /
narakAd udDared asmAn dattvA gA yas tu saMyutAH // RKS_60.23 //
daSavarzasahasrARi loke krIqati vEzRave /
tasmAt tvam api rAjendra gosahasraprado Bava // RKS_60.24 //
devavad divi modante yena te pitaraH sadA /
kaTayAmi tavATAhamitihAsaM purAtanam // RKS_60.25 //
yuvanASvaH purA rAjA cakravartI mahAyaSAH /
SakrAc CatagaRaM puRyaM prajApAlanatatparaH // RKS_60.26 //
ayoDyAnagarI yasya brahmalokasamapraBA /
tasyA kftayuge cAdO sarvaDarmaparAyaRaH // RKS_60.27 //
bfhaspatibrahmasamaM vaSizWaM svapurohitam /
aBivAdya yaTAnyAyam uvAca munisattamam // RKS_60.28 //
kasmin sTAne yajed yajYaM tIrTe deSe surAlaye /
vaSizWapramuKAH sarve munayaS cedam abruvan // RKS_60.29 //
pfTivyAM nEmizaM tIrTaM sarvatIrTamayaM SuBam /
saPalo hayameDas tu kowikowigaRottaraH // RKS_60.30 //
purARe kIrtitaM rAjan matsyarUpeRa vizRunA /
sUryeRa kIrtitaM rAjan manuputrAya cAtmanaH // RKS_60.31 //
sarvezAM tu purARAnAM purARaM matsyakIrtitam /
vedAScEva purA nazwA matsyarUpeRa codDftAH // RKS_60.32 //
vedahInAS ca vartante dvijA vE yajYakarmasu /
evaM viDaM tu tat tIrTaM yuvanASva tavoditam // RKS_60.33 //
evaM SrutvA tato vAkyaM vaSizWasya puroDasaH /
AdideSa tato 'mAtyAn DarmizWAn satyavAdinaH // RKS_60.34 //
yajYopaskaram AdAya samAgacCata satvaram /
GozaRA kriyatAM rAzwre daRqahastES ca kiNkarEH // RKS_60.35 //
AhUtAs tu tato devA nfpater yajYakarmaRi /
brahmA vizRuH sureSaS ca skando vESravaRas taTA // RKS_60.36 //
SamBuS cEva viSezeRa surAsuranamaskftaH /
DenUnAM daSalakzARi hemaratnAnvitAni ca // RKS_60.37 //
lakzamekaM hayAnAM ca dantinAm ayutatrayam /
maRimARikyamuktAS ca hiraRyaM cApy anantakam // RKS_60.38 //
nAnAviDAni dravyARi BakzyaBojyamalaMkftam /
yajYadravyaM ca yac cAnyat tat sarvasahito nfpaH // RKS_60.39 //
nAnAsahasrayAnEs tu nAnAdeSagatEr nfpEH /
nAnAvAdyasahasrEs tu nAnAgItEr manoharEH // RKS_60.40 //
vedaGozeRa mahatA divaM BUmiM vinAdayan /
viveSa nEmizaM tIrTaM yatra devo maheSvaraH // RKS_60.41 //
hariM sadyaH praBuM dfzwvA mucyate yatra kilbizAt /
svargasopAnam etat tu pratyakzaM devalokavat // RKS_60.42 //
tatra snAtvA 'Byarcya hariM haraM svargam avApnuyAt /
kIrtanAn nEmizasyAsya naro dahati tatkzaRAt // RKS_60.43 //
anekaBAvikaM GoraM tUlarASim ivAnalaH /
dIkzitA brAhmaRA devAH kutaScit tu samAgatAH // RKS_60.44 //
ArtAnAm ayutaM teByo dadO devAya cAnaGa /
sahasram ekaM nfpatirBUzaRAnAM ca BArata // RKS_60.45 //
oM namaH SaNkarAyeti mADavAyeti cottamaH /
jaladarBO samAdAya pAtre rAjA hiraRmaye // RKS_60.46 //
evaM saMkalpya rAjendra yajYavAwam akArayat /
daSayojanaparyantaM yajYayUpAS ca hemajAn // RKS_60.47 //
tato nirvartito yajYo vaSizWapramuKEr dvijEH /
muditA devatAH sarvA divyayAnasamASritAH // RKS_60.48 //
jayaSabdaM pracakrus tA rAjA nAnyo BavatsamaH /
nAnyo mama samaH kaScid ityahaMkAravAn nfpaH // RKS_60.49 //
yAvad yAnaM samAruhya sAntaHpuraparicCadaH /
niHsfto nEmizAraRyAt tAvat paSyati vAnaram // RKS_60.50 //
tizWa tizWety uvAcATa SfRu rAjan vaco mama /
kiM te yajYaviDAnena devatAdAnakarmaRi // RKS_60.51 //
ahaMkAravimUQAtmA kartAham iti manyase /
purAmareSvare yajYe satyaDarmasya BUpateH // RKS_60.52 //
varjayitvA muKam me 'BUt kaRWADo hemavarRakam /
ye gatAH SiSavas tezAM sarvANgAS ca hiraRmayAH // RKS_60.53 //
kapilA narmadAyoge yajYatoyapravAhataH /
snAnAvagAhanAt pAnAl loqanAt kardame taTA // RKS_60.54 //
ganDarvalokaM samprApto BUtagrAmaS caturviDaH /
tvadIye lulitaM yajYe nEmizAraRyasamBave // RKS_60.55 //
paNkena liptaM gAtraM me kzAlitaM cAmbunA taTA /
na kiMcit PalamAsIn me tava yajYo nirarTakaH // RKS_60.56 //
gavAM tvayAyute dattaM DanaM DAnyaM taTA bahu /
BUBujA satyaDarmeRa kiMtu tAvan nirarTakam // RKS_60.57 //
dAnena tapasA vApi trayo lokAH samarjitAH /
sarvezAm eva tIrTAnAM mAtA vE mekalA smftA // RKS_60.58 //
etat te kaTitaM rAjan yaTABUd amareSvare /
svasti vo 'stu gamizyAmi tvaM vAyoDyA prati vraja // RKS_60.59 //
aham eva gamizyAmi narmadAM saptakalpagAm /
SrutvA tvadIyaM yajYaM hi nEmizAraRyam AgataH // RKS_60.60 //
nirASo 'haM gamizyAmi nABUn me kAMcanaM muKam /
vAnarasya vacaH SrutvA yuvanASvo 'bravId vacaH // RKS_60.61 //
kastvaM vAnararUpeRa satyam etad bravIzi me /

vAnara uvAca:
ahaM jAbAlinaH putraH kadambo nAma viSrutaH // RKS_60.62 //
tiryagyonO pravizwaS ca prAkftEH karmaBiH svakEH /
BrAntAni sarvatIrTAni vezeRAnena suvrata // RKS_60.63 //
paritrARaM paraM nABUt satyaDarmamaKottame /
vapur hiraRmayaM sarvaM muKavarjaM mamABavat // RKS_60.64 //
vAnarasya vacaM SrutvA sannivftya nfpottamaH /
ArADya devadeveSaM nEmize yajYapUruzam // RKS_60.65 //
uvAca vacanaM SlakzRaM praRipatya prasAdya ca /
madIyayajYe dAnena tapasA niyamena ca // RKS_60.66 //
SamicCaM CrAvayAmAsa eko vAnararUpaDfk /
hiraRmayaM muKaM cAsya yaTA syAt tvaM taTA kuru // RKS_60.67 //
uvAca vacanaM devo yuvanASvaM mahIpatim /
pratyakzaM nEmizaM tIrTaM sUryakowisamapraBam // RKS_60.68 //
pfTivyAM nEmizaM tIrTam antarikze ca puzkaram /
trizu lokezu viKyAto giriS cAmarakaRwakaH // RKS_60.69 //
na ca SrutaM tvayA tAta purARaM skandakIrtitam /
mAtA sA yatra saritAM tIrTAnAM ca saridvarA // RKS_60.70 //
nAmasaMkIrtanAdasyA mucyate BavabanDanAt /
vizAdaM tyaja tIrTAnAM praDAno 'marakaRwakaH // RKS_60.71 //
satyaDarmaH punas tatra karizyati maKottamam /
revAkapilayor yoge muKaM tatra hiraRmayam // RKS_60.72 //
Bavizyati na sandehas tava vAnarasattama /
nEmizaM sa namaskftya AdidevaM haraM harim // RKS_60.73 //
sTAnaM svaM ca jagAmATa mudA paramayA yutaH /
nEmizasya vacaH SrutvA ayoDyADipatis taTA // RKS_60.74 //
viveSa nagarIM puRyAM yaTA Sakro 'marAvatIm /
vAnaro 'pi gatas tatra satyaDarmo yataH svayam // RKS_60.75 //
praRamya satyaDarmAKyam idaM vacanam abravIt /
revAkapilayor yoge tvadIye ca mahAmaKe // RKS_60.76 //
avaBfTasnAnajanite kardame luWanAn mama /
SarIraM kAYcanIBUtaM muKam evAvaSizyate // RKS_60.77 //
yajYamizwvA punas tatra muKaM me kAYcanaM kuru /
ganDarvADipatir BUyo mukto vAnarayonitaH // RKS_60.78 //
hemIBUtavapus tatra yadA vAnarasattamaH /
devandunduBinAdena nAnAlaNkAraBUzitaH // RKS_60.79 //
haMsayuktena yAnena vIjyamAno 'psarogaREH /
jagAma SANkaraM lokaM tIrTasyAsya praBAvataH // RKS_60.80 //
tatra ye SvApadAs sarve te 'pi snAtvA divaNgatAH /
etat te kaTitaM pArTa yaTAvfttaM purAtanam // RKS_60.81 //
SravaRAt kIrtanAc cAsya gosahasraPalaM laBet // RKS_60.82 //

iti SrIskandapurARe revAKaRqe narmadAmAhAtmye zazwitamo 'DyAyaH ||


RKS aDyAya 61

yuDizWira uvAca:
SrutvA nAnAviDAn DarmAstvatprasAdAn mahAmune /
nAhaM tfptiM tu gacCAmi narmadAKyAnakIrtanAt // RKS_61.1 //

mArkaRqeya uvAca:
gAvaH pavitramatulaM gAvaH sarvArTasADakAH /
tasmAdDi gopradAnena SivaBaktyA pramucyate // RKS_61.2 //
yasmin deSe Baven nityaM SivaBaktisamanvitaH /
so 'pi deSo Bavet pUtaH kiM punaS ca sabAnDavaH // RKS_61.3 //
uktAni zawsahasrARi purARe mekalAtawe /
ityAha jYAnayogasya Darmayogasya tattvavit // RKS_61.4 //
DarmADarmagatInAM ca svarUpam upavarRitam /
tIrTAKyAnasamAyuktaM narmadAKyAnam uttamam // RKS_61.5 //
kIrtanAc CravaRAt tasya mucyate BavabanDanAt /
vidyAM siMhAsane divye vastrapuzpADivAsitAm // RKS_61.6 //
pUjayitvA haraM vizRuM SfRuyAd vAcayet taTA /
SrImatsiMhAsanaM vApi kxptaM hEmaM suSoBanam // RKS_61.7 //
hemavastroparicCannaM nAnAratnaviBUzitam /
rAjataM tAmrakaM kAMsyaM brahmacArivinirmitam // RKS_61.8 //
tat tu tArasamudBUtaM SfNgavad ratnaBUzitam /
divyaM siMhAsanaM vApi pUjAM kftvA prayatnataH // RKS_61.9 //
ganDADivasitakaraH SrImadAsanasaMsTitaH /
SamBvAyatanatIrTezu narendra Bavanezu ca // RKS_61.10 //
boDayet paramaM DarmaM gfhagrAmapurezu ca /
narmadAkIrtanAcCrotA Sivaloke mahIyate // RKS_61.11 //
idaM tIrTam idaM tIrTaM paryawan neti vE naraH /
narmadEva paraM tIrTam ity Aha BagavAn CivaH // RKS_61.12 //
asmiMstIrTe naraSrezWa SrAdDaM kAryaM viDAnataH /
svAgatena yamaH prItaS cAsanena SatakratuH // RKS_61.13 //
pitaraH pAdaSOcena atrAdyena prajApatiH /
viprapAdodakaklinnA yAvat tizWati medinI // RKS_61.14 //
tAvat puzkarapAtrezu pibanti pitaro jalam /
vidyAvate snAtakAya Bikzave SrotriyAya ca // RKS_61.15 //
taTA paramahaMsAya vizRuvrataDarAya ca /
sarvopaskaraRaM dattvA Sivaloke mahIyate // RKS_61.16 //
anAhitAgniM yo vipram AhitAgniM karoti ca /
brAhmaRaH kzatriyo vESyaH svavittenEva kArayet // RKS_61.17 //
arDArDaM saPalaM tasya yAvaj jIvaM na saMSayaH /
vizRuloke 'ntakAle ca BogAn BuNkte ca puzkalAn // RKS_61.18 //
svadravyeRa ca yo yajYaM karoti viDivad dvijaH /
narmadAtIram AsAdya brahmaloke sa modate // RKS_61.19 //
DAtrIM hiraRmayIM kftvA brAhmaRAya prakalpayet /
kalpagA tIram ASritya vizRuloke mahIyate // RKS_61.20 //
tilataRqulakarpUrasusamBojyavimiSritEH /
kuNkumEr vastraDAnyES ca nirmitaM SivasanniDO // RKS_61.21 //
parvakAle ca yo dadyAt parvate mekalAtawe /
vaset vizRulokezu naraH svarge na saMSayaH // RKS_61.22 //
pratyakzaDenuM yo dadyAt hemaratnaviBUzitAm /
GftaDenuM guqaDenuM SarkarADenum eva ca // RKS_61.23 //
revAkapilayor yoge dattvEtAn narasattamaH /
sarvapApavinirmukto loke krIqati vEzRave // RKS_61.24 //
yadi tatra mahArAja BikzAnnaM ca niveditam /
tasya saMKyA na vidyeta sa yAvat saMgamo nfpa // RKS_61.25 //
etat sarvaM yaTAnyAyaM kaTitaM tava suvrata /
vEvasvate 'ntare 'TAnyac CfRu tvaM nfpasattama // RKS_61.26 //
vIraRasya tu rAjarzer mEtreyo 'BUt purohitaH /
tena cAyatanaM vizRoH kAritaM narmadAtawe // RKS_61.27 //
puryAS cEvAmarAvatyA diSi yAmyAM vyavasTitam /
tadAyatanamAhAtmyAn narmadAyAH praBAvataH // RKS_61.28 //
modate vEzRave loke yugasyArdDaM dvijottamaH /
SfRu tvaM yAni tIrTAni revAyAH paScimottare // RKS_61.29 //
vanaM meGavanaM nAma yajYaparvatam ASritam /
rantidevaH purA tatra cakravartI yuDizWira // RKS_61.30 //
gavi nItaM kulaM yena sa devAsuramAnuzam /
pitaro mocitA yena goBir vinihatAH purA // RKS_61.31 //
cARqAlES ca hatA ye ca prApnuvanti parAM gatim /
cARqAlAd udakAt sarpAd vidyuto brAhmaRAd api // RKS_61.32 //
dantiByaS ca paSuByaS ca maraRaM pApaSAlinAm /
vizRor balipradAnena kriyARAM karaRena ca // RKS_61.33 //
tIrTapiRqapradAnena te yAnti paramAM gatim /
daDIcir nAma rAjarzir avantyaDipatis taTA // RKS_61.34 //
sarvaDarmaBftAM SrezWaH SakratulyaparAkramaH /
purA devAsure yudDe dEtyEr devA vinirjitAH // RKS_61.35 //
devAnAM brAhmaRAnAM ca hantAro dEtyakaRwakAH /
nazwAH svapApadozeRa saBftyakulabAnDavAH // RKS_61.36 //
devAH samuditAH sarve lokapAlAH savAsavAH /
nirviGnaM pfTivIM kftvA lokaM cEva carAcaram // RKS_61.37 //
vinDyaM giriM gatAs te tu yasmin vahati kalpagA /
samarTaM BUpatiM jYAtvA daDIciM kurusattama // RKS_61.38 //
dattAny astrARi rakzArTaM tasya rAjYaH surottamEH /
vajraM SaktiM taTA pASaM daRqaM KaqgaM DvajaM gadAm // RKS_61.39 //
triSUlaM ceti devAnAm AyuDAni pracakzate /
tAni dattvA yaTA nyAyaM nAkapfzWaM mudA yayuH // RKS_61.40 //
purARamatamAjYAya daDIciH satyavikramaH /
SApasyEva BayAd BIto namaskftya pragfhya ca // RKS_61.41 //
praBAvAt toyatAM nItvA SarIrAntar nyaveSayat /
tataH kAlAntare prApte dAnavA baladarpitAH // RKS_61.42 //
jamBakumBahayagrIvapramuKAH punarutTitAH /
dAnavAnAM balaM jYAtvA trastA devAH savAsavAH // RKS_61.43 //
kAryakAle samutpanne saMsmftyAstrAyuDAni ca /
nArada prezayAmAsuH daDIciM prati BArata // RKS_61.44 //
avantIM sa purIM prApya devarzir nAradas taTA /
viveSa BavanaM rAjYo maRikAYcanavedikam // RKS_61.45 //
utTito nfpaSArdUlo muniM dfzwvA sutejasam /
pUjayitvA yaTA nyAyaM hemakAsanasaMsTitam // RKS_61.46 //
taM tu dfzwvA suKAsInaM rAjA vacanam abravIt /
kim arTaM mAnuze loke devalokAt samAgataH // RKS_61.47 //

nArada uvAca:
yudDaM mahat samutpannaM devAnAM dAnavEH saha /
samarpaya tvaM SastrARi kzIyante dAnavA yaTA // RKS_61.48 //
kuru kAryaM ca devAnAM satyaDarmavrate sTitaH /

daDIcir uvAca:
SfRu kAryaM ca devarze devAnAM hitakAmyayA // RKS_61.49 //
acireREva kAlena kzayaM yAsyanti dAnavAH /
mayA tAny eva SastrARi rakzaRArTaM mahAmune // RKS_61.50 //
ApoBUtAni pItAni SarIre santi tAni vE /
upAyena hi gfhRantu dAsyAmy etAni vE punaH // RKS_61.51 //
ityuktvA ca nfpaSrezWa AjuhAva ca gAH purA /
mAMsAdiBakzitaM goBir asTivarjaM viSAmpate // RKS_61.52 //
astragrAmas tataH prApto lokapAlEr yaTA taTA /
gonardaM nAma nagaraM tat tu lokezu viSrutam // RKS_61.53 //
dAnavA nihatA devEH punaH sfzwiH pravartitA /
acintayat tadA tatra rantidevo mahIpatiH // RKS_61.54 //
govidyutpaSucARqAlasarpErvinihatA narAH /
devalokaM na te yAnti na tezAmudakakriyA // RKS_61.55 //
SocayitvA ciraM kAlaM sAntaHpuraparigrahaH /
prakzAlya narmadAtoye tadasTIni vyasarjayat // RKS_61.56 //
liNgaM brahmeSvaraM tatra yajYaparvatasanniDO /
DarmasaMSayam Apanno rantidevo mahIpatiH // RKS_61.57 //
papracCa muniSArdUlAn vaSizWapramuKAn dvijAn /
triHpradakziRam Avftya yaTA nyAyam idaM vacaH // RKS_61.58 //
ke deSAH parvatAH puRyA nadyaH kAH kIrtitAH SuBAH /
narakasTAn pitFn yatra tadvadeyuH samudDaret // RKS_61.59 //
akzayaM ca pitfSrAdDaM pitFRAm akzayA gatiH /

fzaya UcuH:
mArkaRqeyASramaM gacCa asmABiH saha BUpate // RKS_61.60 //
so 'pi sarvaM vijAnIyAt kalpagA tIramASritaH /
tac CrutvA rantidevo 'pi muniBiH pariBAzitaH // RKS_61.61 //
jagAma muniBiH sArdDaM kalpagAtIravAsinam /
sa rAjA brAhmaREH sArdDaM praRipatya taTA 'rcayat // RKS_61.62 //
samutTAyAbravId vAkyam upavizwaH kuSAsane /

mArkaRqeya uvAca:
kAn na mocayate GorAn pitFn saMsArasAgarAt // RKS_61.63 //
SfRvantu mama vAkyAni munayo viditAtmanaH /
sarvatIrTamayI revA sarvArTAtmamayI SuBA // RKS_61.64 //
SivenEtat nigaditaM purARe skandakIrtite /
kubjArevAsamAyoge viSezAt surapUjite // RKS_61.65 //
tatra snAtA divaM yAnti ye mftA na punarBavAH /
tatra SrAdDena yogena pitFRAM paramA gatiH // RKS_61.66 //
idaM te kaTitaM rAjan kubjArevAsamAgame /
arcayitvA maheSAnaM tatra bilvAmrakAhvayam // RKS_61.67 //
sarvapApavinirmukto gARapatyam avApnuyAt /
sArDakowis tu kanyAnAM tatra sidDiM parAM gatAH // RKS_61.68 //
SaptAstAH pUrvamuniBiH kAmadozeRa BArata /
vidyADarAS ca yakzAS ca ganDarvAH kinnarAs taTA // RKS_61.69 //
SaptAstenEva dozeRa kuberapuravAsinaH /
sarve te sidDim ApannAH kubjArevAsamAgame // RKS_61.70 //
amAsomasamAyoge kArttikyAM cEva parvaRi /
vArARasI prayAgaS ca puzkaraM nEmizaM taTA // RKS_61.71 //
ete snAtuM samAyAnti kubjArevAsamAgame /
SravaRAt kIrtanAd asya Sivaloke mahIyate // RKS_61.72 //

iti SrIskandapurARe revAKaRqe rantidevopAKyAnaM nAmEkazazwitamo 'DyAyaH ||

RKS aDyAya 62

rantideva uvAca:
yaTA SaptAs tu tAH kanyAs tAsAM nAmAni kalpaga /
Srotum icCAmi tattvena kezu sTAnezu pUjitA // RKS_62.1 //

mArkaRqeya uvAca:
vArARasyAM viSAlAkzI nEmize liNgaDAriRI /
prayAge lalitAdevI kAmukA ganDamAdane // RKS_62.2 //
mAnase kumudA nAma viSvayonis taTAmbare /
gomante gomatI nAma mandare kAmacAriRI // RKS_62.3 //
madotkawA cEtraraTe tapantI hastinApure /
kAnyakubje taTA gOrI praBA kamalaparvate // RKS_62.4 //
ekAgre kIrtimatyAKyA viSvA viSveSvare taTA /
puzkare puruhUteti kedAre mArgadAyinI // RKS_62.5 //
nandA himavataH pfzWe gokarRe BadrakArRikA /
sTAneSvare BavAnIti bilvake bilvapatrikA // RKS_62.6 //
SrISEle mADavI nAma BadrA BadreSvare taTA /
jayA vArAhaSEle tu kamalA kamalAlaye // RKS_62.7 //
rudrakowyAM tu rudrARI kowiH kAlaYjare taTA /
mahAliNge tu kapilA mAkowe mukuweSvarI // RKS_62.8 //
SAlagrAme mahAdevI SivaliNge jalapriyA /
mAyApuryAM kumArI tu santAne lalitA taTA // RKS_62.9 //
utpalAKye sahasrAkzI hiraRyAkze mahotpalA /
tIrTAyAM maNgalA nAma vimalA puruzottame // RKS_62.10 //
vipASAyAmamoGAkzI pAwalA puRqravarDane /
nArAyaRI supArSve ca trikUwe BadrasundarI // RKS_62.11 //
vipule vipulA nAma kalyARI pralayAcale /
kowIvikowi tIrTe tu yamunAyAM mfgAvatI // RKS_62.12 //
karavIre mahAlakzmIr umAdevI vinAyake /
ArogyA vEdyanATe tu mahAkAle maheSvarI // RKS_62.13 //
aBayA kfzRatIrTe tu amftA vinDyakandare /
mARqavye mARqukA nAma svAhA mAheSvare pure // RKS_62.14 //
CAgalambA pracaRqe ca caRqikA 'marakaRwake /
someSvare varAhI tu praBAse puzkarAvatI // RKS_62.15 //
devamAtA sarasvatyAM pArA pArAvate taTA /
mahAlaye mahABAgA payozRyAM piNgaleSvarI // RKS_62.16 //
saMhitA kftaSOce tu kArttikeye tu SANkarI /
utpalA varzake lolA suBadrA SoRasaNgame // RKS_62.17 //
mAlAsidDatale lakzmIranantA BAratASrame /
jAlanDare sidDamuKI tArA kizkinDaparvate // RKS_62.18 //
devadAruvane puzwir meDA kaSmIramaRqale /
BImAdevI himAdrO tu tuzwir vastreSvare taTA // RKS_62.19 //
kapAlamocane sidDir mAtA kAyAvarohaRe /
SaNKodDAre Dftir nAma DvaniH piRqArake taTA // RKS_62.20 //
kalA tu candraBAgAyAm akzode SivaDAriRI /
vEjayanty amftA nAma badaryAm ozaDI taTA // RKS_62.21 //
ozaDI cottarakurO kuSadvIpe kuSodakA /
manmaTA himakUwe tu pramate satyavAdinI // RKS_62.22 //
aSvatTe vandinI nAma niDirvESravaRe taTA /
gAyatrI vedavadane pArvatI SivasanniDO // RKS_62.23 //
devaloke taTendrARI brahmaRAsye sarasvatI /
sUryabimbe praBA nAma mAtfkA vEzRavI taTA // RKS_62.24 //
arunDatI satInAM ca apsarassu tilottamA /
citirbrahmakalA nAma SaktiH sarvaSarIriRAm // RKS_62.25 //
etad uddeSataH proktaM nAmAzwaSatam uttamam /
azwottaraM tu tIrTAnAM Satam ekaM hy udAhftam // RKS_62.26 //
yaH paWet prAtarutTAya sa yAti paramAM gatim /
ezu tIrTezu ye snAtvA etAH paSyAnti mAnavAH // RKS_62.27 //
sarvapApavinirmuktAs te yAnti paramAM gatim /
yaH karoti tanutyAgam umAsTAnezu mAnavaH // RKS_62.28 //
sa BittvA brahmasadanaM padamApnoti SANkaram /
nAmAzwakaSataM yas tu SrAvayec CivasanniDO // RKS_62.29 //
tftIyAyAM taTAzwamyAM bahuputro Baven naraH /
godAne SrAdDakAle ca vivAhe maNgale taTA // RKS_62.30 //
devArcanaviDO vApi paWan brahmatvam ApnuyAt /
SrutvEtat stotramatulaM namaskftya ca parvatam // RKS_62.31 //
rAjA svapitfmokzAya yajYArTaM prAha kalpagam /
kasmiMs tIrTe Baved yajYaH pitFRAM mokzadAyakaH // RKS_62.32 //

iti SrIskandapurARe revAKaRqe mAtfstutirnAma dvizazwitamo 'DyAyaH ||


RKS aDyAya 63

mArkaRqeya uvAca:
revAtawe mahApuRye pitFRAM mokzaRaM prati /
kuru yajYaM mahABAga mucyante pitaro yaTA // RKS_63.1 //
iti SrutvA mahArAja namaskftya ca kalpagAm /
vaSizWapramuKEH sArdDaM jagAma svapuraM nfpaH // RKS_63.2 //
sa vatsAnAM ca lakzEkamaprasUtAyutaM taTA /
viMSatiH SyAmakarRAnAM hayAnAM ca daSAyutam // RKS_63.3 //
maRimARikyamuktAdi BUzitoccEH SravastvizAm /
ayutaM ca karIndrARAM GaRwABaraRaSoBinAm // RKS_63.4 //
maRimARikyaratnAnAM saMKyAM kartuM na Sakyate /
nAnAdeSanfpEH sArdDaM brAhmaREr vedapAragEH // RKS_63.5 //
veRuvIRAninAdena brahmaGozaraveRa ca /
ApUrayan diSaH sarvA divaM BUmiM ca saMspfSan // RKS_63.6 //
harzeRa mahatA yukto yajYasamBArasaMvftaH /
rantidevo mahIpAlaH kalpagAtIram ASritaH // RKS_63.7 //
anekaBakzaBojyAnAM tatra saMKyA na vidyate /
azwayojanaparyantaM yajYayUpAS ca maRqapAH // RKS_63.8 //
hemaratnamayAH stamBA maRimOktikaBUzitAH /
hiraRmayAni kuRqAni vedikAS ca sahasraSaH // RKS_63.9 //
sruvaS ca yajYapAtrARi sarvaM svarRam ayaM taTA /
samAhUtAs tato devA brahmavizRumaheSvarAH // RKS_63.10 //
candrAdityO grahEH sArdDaM nakzatraDruvamaRqalam /
sidDA vidyADarA yakzAH surAsuramahoragAH // RKS_63.11 //
devarAjaS ca devAS ca bfhaspatipurogamAH /
tato yajYaH samArabDo brAhmaREr vedapAragEH // RKS_63.12 //
homena tarpitA devAH sarvalokanivAsinaH /
nirDUmaS ca jvalad vahRiH saptajihvAsamanvitaH // RKS_63.13 //
pratyakzo havyavAhaS ca svayaM yajYe narADipa /
tato nivartito yajYo brAhmaREr AptadakziREH // RKS_63.14 //
GozaRA BrAmitA rAzwre pratIhArEH sahasraSaH /
yo yaM kAmayate kAmaM so 'tra taM tvetyasaMSayaH // RKS_63.15 //
AhUtAH pUrvajAs tatra mAtfkAH pEtfkAs taTA /
apamftyuvaSaM prAptAs tiryagyonigatAS ca ye // RKS_63.16 //
te sarve SuBayonitvam ApannA yajYayogataH /
arcitA narmadAdevIM pratyakzA rUpaDAriRI // RKS_63.17 //
arcito BagavAMs tatra pArvatyA sahito haraH /
SrIpatiS ca SriyA sArdDaM SaNKacakragadADaraH // RKS_63.18 //
SakrAdayas taTA devAH sapatnIkA alaMkftAH /
gAScASvAMS ca karIndrAMS ca brAhmaReByo nyavedayat // RKS_63.19 //
yac cAnyad vidyate kiMcid DanaM DAnyaM payo daDi /
agniSOcAni vastrARi sarvaM teByo nyavedayat // RKS_63.20 //
yugapat pUjitA devA brahmavizRumaheSvarAH /
arcitA narmadAdevI SElamUle vyavasTitA // RKS_63.21 //
pravAho nirgato yatra kubjArevAsamAgame /
pitaras tarpitA devAH prAptAS ca paramAM gatim // RKS_63.22 //
divyayAnasamArUQo daDIciS ca nfpottamaH /
SatamazwottaraM pUrvaM paScimaM tad anantaram // RKS_63.23 //
devayAnapaTe santaH SataSo 'Ta nfpottama /
UcuS ca devAs te sarve brahmAdyA rantidevakam // RKS_63.24 //
vfRIzva BadraM te prItAH satyenAnena BUmipa /
prApto 'si paramaM lokaM pitfBir mAtfBiH saha // RKS_63.25 //
rantidevo 'bravId vAkyaM yUyaM me varadA yadi /
kalaSaH sTApito yatra brAhmaREr vedapAragEH // RKS_63.26 //
caturvedaDarErBaktEH paYcabrahmatanuH svayam /
SivaliNgaM Bavet tatra jvAlAmAlAsamapraBam // RKS_63.27 //
yajYaparvatam AsAdya pravAho yajYanirgataH /
snAne vinirgatA kubjA caruke carukA taTA // RKS_63.28 //
carmilA cANGrimUle tu Silpe SilpA vinirgatA /
Danado devatAS cAnyAH sampUjya praRipatya ca // RKS_63.29 //
kalpagAM ca namaskftya kAmikaM yAnam ASritAH /
stotraM cakre mahABAga liNgarUpasya SUlinaH // RKS_63.30 //
lokanATo jagatsrazwA praRipatya yaTAviDi /

brahmo vAca:
nAsti rudrasamo devo nAsti rudrasamo guruH // RKS_63.31 //
nityadAmalakAyAya svapraBAmalamUrtaye /
SivaBasmANgarAgAya deveSAya namo 'stu te // RKS_63.32 //
nIlakaRWAya devAya sarvAyAmitamUrtaye /
bahurUpAya kAntAya SASvatAya namo 'stu te // RKS_63.33 //
parAya parameSAya sarvajYAya namo 'stu te /
sarvapraRatadehAya svayam apraRatAya ca // RKS_63.34 //
pUjyAnAm api pUjyAya namastryakzAya SUline /
brahmendravizRuvedyAya utpattisTitihetave // RKS_63.35 //
devastuta namaste 'stu BuktimuktipradAya ca /
vAmAya vAmarUpAya vAmomAropaBAsine // RKS_63.36 //
vAmakAntArDavehAya ISAnAya namo 'stu te /
SrutvA stotram idaM devo brahmaRaH so 'mitadyutiH // RKS_63.37 //
vfRIzva vAYCitaM yajYe varam ity Aha SaNkaraH /
dadAmi te na sandeho yas tvayA vara IpsitaH // RKS_63.38 //
uvAca vacanaM brahmA SaNkaraM sarvagaM praBum /
paYcavaktraM paYcaliNgaM brahmapUjyaM prakIrtitam // RKS_63.39 //
bilvA niveditA yasminn AmrAS ca viniveditAH /
bilvAmrakannAma liNgaM saMsArArRavatAraRam // RKS_63.40 //
prasidDiM paramAM yAtu BagavaMs tvatprasAdataH /
vAmanA mekalA yatra yatredaM liNgam uttamam // RKS_63.41 //
tatra snAtvA naravyAGra Sivalokam avApyate /
idaM varam ahaM manye lokAnugrahakArakam // RKS_63.42 //
SaNkaras tu taTety evaM prAha brahmARam avyayam /
evam uktvA maheSAno gaRakowisamAvftaH // RKS_63.43 //
stUyamAnaH surEH sarvEH jagAma BavanaM svakam /
brahmAdyA devatAS cEva gatAH svaM svaM niveSanam // RKS_63.44 //
rantidevaH pratuzwAva liNgarUpaDaraM Sivam /
niSamya rantidevasya stotraM prAha maheSvaraH // RKS_63.45 //
varaM vfRIzva BadraM te stotreRAnena suvrataM /
rantidevo 'bravId vAkyaM yadi me varadaH SivaH // RKS_63.46 //
idaM tIrTaM na moktavyaM mahAdeva sadA tvayA /
aGOGasamaplutA ye tu tiryagyonigatA narAH // RKS_63.47 //
asya tIrTasya mAhAtmyAt te yAntu paramAM gatim /
atra yad dIyate dAnaM sarvaM Bavati cAkzayam // RKS_63.48 //
idaM varam ahaM manye yadi tuzwo 'si SaNkara /

SaNkara uvAca:
amAsomasamAyoge kArttikyAM cEva parvaRi // RKS_63.49 //
atra yad dIyate dAnaM tad anantaM samaSnute /
etat te kaTitaM rAjaMs tIrTaM pApapraRASanam // RKS_63.50 //
viSvedevAH parAM sidDim asmiMs tIrTe samAgatAH /
agastyaSOnakaS cEva parASaro 'GamarzaRaH // RKS_63.51 //
saMsidDiM paramAM prAptA nAnA munigaRAs taTA /
atrAyutaM munInAM ca tapasA divamAruhat // RKS_63.52 //
saMkrame ca vyatIpAte grahaRe candrasUryayoH /
amAsomasamAyoge zaqaSItimuKe taTA // RKS_63.53 //
puRyaM daSaguRaM vfdDiM satyam etac Civoditam /
sapAdakowis tIrTAnAM kubjArevAsamAgame // RKS_63.54 //
dakziRottaraBAge tu kroSamAtraM pratizWitam /
avaSaH svavaSo vA 'pi prARAn yas tu parityajet // RKS_63.55 //
rAjA varzasahasrARi vidyADarapure Bavet /
kfmikIwapataNgAdyAs tIrTe 'smin prARamokzaRe // RKS_63.56 //
divyaM varzasahasraM tu rAjA vidyADare pure /
bilvAmrakaM sidDaliNgaM kAmaBogaPalapradam // RKS_63.57 //
kubjeSvaraM mahac cAnyad brahmahatyAM vyapohati /
atrAntare mahArAja SivakzetraM vidurbuDAH // RKS_63.58 //
revAkubjAsamAyoge yavAnAM saptatistaTA /
amAsomasamAyoge snAnAc CAntiH prakIrtitA // RKS_63.59 //
vArARasI kurukzetraM prayAgo nEmizaM taTA /
puzkaraM ca gayA cEva kedAraM tIrTam uttamam // RKS_63.60 //
Palam etezu sAmAnyam amAsomasamAgame /
akzayaM ca PalaM proktaM kubjArevAsamAgame // RKS_63.61 //
tilodakapradAnena mAtfkaM pEtfkaM sutaH /
narakAd udDaret sarvAn pUrvAn api parAn api // RKS_63.62 //
so 'pi rAjA gfhaM prAptaH sarvAn udDftya pUrvajAn /
ayaM te kaTito rAjan kubjArevAsamAgamaH // RKS_63.63 //
rantidevo hariScandraH puruhUtaH purUravAH /
atrezwvA viviDEr yajYEr divyanti divi devavat // RKS_63.64 //
SravaRAt kIrtanAd asya tIrTasya narasattama /
sarvapApaviSudDAtmA Sivaloke mahIyate // RKS_63.65 //

iti SrIskandapurARe revAKaRqe kubjAmAhAtmye trizazwitamo 'DyAyaH ||


RKS aDyAya 64

mArkaRqeya uvAca:
aTAnyat kaTayizyAmi tIrTaM tIrTavaraM SuBam /
yAmyapradeSe revAyA ASramaH surapUjitaH // RKS_64.1 //
suvarRadvIpapaviKyAto devadroRIsamAvftaH /
hArIto gOtamo vizRuH sAvarRiH kOSikas taTA // RKS_64.2 //
ete cAnye ca bahavo munayaH SaMsitavratAH /
mAsopavAsinaH kecid anye pakzopavAsinaH // RKS_64.3 //
cAndrAyaRaparAS cAnye taTAnye kfcCracAriRaH /
PalamUlASinaH kecit taTAnye vAyuBakzakAH // RKS_64.4 //
kaRaDUmaM pibanty anye jalAhArAs taTA pare /
ekapAdAH sTitAH kecid anye cArDapadAH sTitAH // RKS_64.5 //
dantolUKalinaH kecidanye sUryAvalokinaH /
brAhmaRAS ca brahmavidaH SrutismftiviSAradAH // RKS_64.6 //
itihAsapurARAni mokzopAyavicintakAH /
agnihotraparA nityaM japayajYakriyAparAH // RKS_64.7 //
vedaDvanitanirGozEs tArayanti jagattrayam /
na tasmin saMcaret pApaM tamaH sUryodaye yaTA // RKS_64.8 //
mekalAdakziRe tIre brahmaloka iva sTitaH /
AmrajambUkadambES ca kapitTEr bilvadAqimEH // RKS_64.9 //
kadalIbIjapUrAdyEr jambIrEH panasEs taTA /
nyagroDabadarEr muKyEr bahuvfkzaviBUzitam // RKS_64.10 //
punnAgEr nAgabakulEr aSokEs tilakEs taTA /
mandArES campakES cAmrAtakEr nIlotpalotpalEH // RKS_64.11 //
patrapuzpaPalopetEr vfkzEH sarvEr alaMkftam /
nAnApakzigaRopetaM sidDaganDarvasevitam // RKS_64.12 //
vyAharatyaRqajAH sarve mAnuzARAM girA nfpa /
etad guRasamAyuktaM suvarRadvIpam uttamam // RKS_64.13 //
svAyamBuve 'ntare rAjann Adikalpe kfte yuge /
arcanAd devadevasya suvarRadvIpavAsinaH // RKS_64.14 //
apahAya tamaH kftsnaM loke krIqanti SANkare /
pitFRAm annadAnena tilatoyapradAnataH // RKS_64.15 //
malApakarzaRaM kftvA vasanti brahmaRaH pure /
puRyAyAM BUpakArtikyAM sarvatIrTaPalapradaH // RKS_64.16 //
nEtat paSyanti manujAH kalO mAyAvimohitAH /
kalpagA yAmyaBAge tu tIrTakowiranekaDA // RKS_64.17 //
prasidDaM sidDamuniBir jYAyate kevalaM hi tat /
nAstikEr BinnamaryAdEH purARasmftinindakEH // RKS_64.18 //
tElAByaktEr na vedoktakarE revAtawe taTA /
kalimAyAvimUQES ca sTAnaM tanna pradfSyate // RKS_64.19 //
hiraRyagarBAsTAne tu yasmin vahati kalpagA /
yajYagarBeSvaraM nAma SivaliNgaM prakIrtitam // RKS_64.20 //
pUjyate sidDaganDarvEH surAsuramahoragEH /
yatra vEvasvato rAjA sUryaputro mahAyaSAH // RKS_64.21 //
tasya tIrTasya mAhAtmyAc candrabimbAnano 'Bavat /
cEtrasyEva tu mAsasya Suklapakze narADipa // RKS_64.22 //
caturdaSyAM pOrRamAsyAM yatra sannihito haraH /
tilodakapradAnena piRqadAnena BArata // RKS_64.23 //
pitFn samudDaret tatra narakAd BUridakziRaH /
nivased vEzRave loke yAvac candrArkadarSanam // RKS_64.24 //
tatra yaddIyate dAnaM kurukzetrasamaM hi tat /
prARatyAge kfte tatra na paSyanti yamAlayam // RKS_64.25 //
revAyA uttare kUle paryaNko nAma parvataH /
sa ca vinDyasutaH SrImAn sarvadevamayaH SuBaH // RKS_64.26 //
tatra pApaharo vizRuH svayaM tizWati keSavaH /
narapApaharo yas tu narmadAtawam ASritaH // RKS_64.27 //
tatra snAtvA mahArAja gosahasraPalaM laBet /
tarpitAH pitaras tasya tfptA yAnti hareH puram // RKS_64.28 //
ekAdaSIM dvAdaSIM vA tatra yaH kurute naraH /
na tasya punarAvfttir martyaloke durAsade // RKS_64.29 //
kroSamAtrapramARaM ca harikzetraM prakIrtitam /
apamftyumftA ye ca te yAnti paramAM gatim // RKS_64.30 //

iti SrIskandapurARe revAKaRqe vizRukIrtanaM nAma catuHzazwitamo 'DyAyaH ||

RKS aDyAya 65

mArkaRqeya uvAca:
narmadAyAmyaBAge tu tIrTaM pApapraRASanam /
mARqavyasyASramaM puRyaM sidDaganDarvasevitam // RKS_65.1 //
viBARqakaS ca gArgyaS ca fzyaSfNgAdayas taTA /
tasmin sahasrasaMKyAtA munayaH SaMsitavratAH // RKS_65.2 //
aSokavanikAM rAjan CfRu sAmpratamuttamam /
tatra sannihito deva umayA sahito haraH // RKS_65.3 //
AvizwaS cASrame tatra viSoko vimalaH SivaH /
viSokayA saricCrezWA narmadA yatra saNgatA // RKS_65.4 //
tatra snAtA divaM yAnti ye mftA na punarBavAH /
aSokeSvaraliNgam ca pratyakzaM sidDiSaNkaram // RKS_65.5 //
SApaBrazwA dvijAs tatra nAradena vimocitAH /
tasya tIrTasya mAhAtmyAt modante divi devatAH // RKS_65.6 //
nAnAvfkzaPalEH puzpEH sarvakAmasamanvitEH /
nAnA pakzigaRErjuzwaM nAnAvfkzanizevitam // RKS_65.7 //
sidDavidyADarEr yakzEr ganDarvEH kinnarEs taTA /
veRuvIRAninAdena SaNKavAditraniHsvanEH // RKS_65.8 //
SoBate sarvadA rAjan narmadA vinDyasaNgamaH /
aSokA devatA yatra brahmaSakrapurogamAH // RKS_65.9 //
viSvedevASramaM tadDi sarvadevanamaskftam /
viSvAyAS ca taTA putrA viSvedevAH prakIrtitAH // RKS_65.10 //
aSokavanikAyAM ca janayAmAsa kaSyapaH /
vEvasvate 'ntare prApte tretAyAM narasattama // RKS_65.11 //
paYcAyutAni tAni tIrTAni nivasanti SuBAni ca /
tatra sidDA ca sAvitrI devamAtAditis taTA // RKS_65.12 //
devayAnI taTendrARI rohiRI saMBarAyaRI /
dAkzAyaRI lokavandyA lopAmudrA mahAyaSA // RKS_65.13 //
ratnAvalI sUryaBAryA DruvA tArA gaReSvarI /
aSokAs tena vihitAs tatrasTAH SatasaMKyakAH // RKS_65.14 //
asya tIrTasya mAhAtmyAn mucyate kilbizAn naraH /
Suklapakze caturdaSyAm ASvine mAsi BArata // RKS_65.15 //
aputriRI taTA banDyA durBagA BartfvarjitA /
paYcaratnaPalEH snAtA divyakumBEH samarcayet // RKS_65.16 //
sahasrajanma sA BUyaH putriRI suBagA Bavet /
aSokavanikA kzetre tatra gOryA varaH kftaH // RKS_65.17 //
yasmin vahati sA devI narmadA saptakalpagA /
tatrezwaM DarmarAjena varuRena mahAtmanA // RKS_65.18 //
nErftyena taTAnyES ca lokapAlEr yaTA viDi /
pratyakzo havyavAhaS ca lokapAlAnupAgataH // RKS_65.19 //
atrir marIciH kaSyapaS cakrus tatra maKottamam /
anyakzetrAc CataguRA tatra dAnAdikA kriyA // RKS_65.20 //
vArARasI kurukzetraM gayA vE nEmizaM taTA /
mAyApurI puzkaraM ca prayAgaH SaSiBUzaRam // RKS_65.21 //
kASyapI sarvatIrTAni yatra tizWati kalpagA /
aSokavanikAyAs tu nAnyat tIrTaM samaM viduH // RKS_65.22 //
izwaM yatra purA rAjan hayameDaM maKottamam /
brahmaRA mocitAH pUrvaM viprAH kOleyayonitaH // RKS_65.23 //
asya tIrTasya mAhAtmyAt pAwalIputravAsinaH /

yuDizWira uvAca:
hayameDamaKenezwaM kaTaM tAta svayamBuvA // RKS_65.24 //
kaTaM ca mocitA viprAH pUrvaM kOleyayonitaH /
ko vA rAjA purA brahman devarAjasamo 'Bavat // RKS_65.25 //
etat sarvaM yaTA nyAyaM SaMsa me munisattama /

mArkaRqeya uvAca:
SfRu rAjan mahABAga samAKyAnaM purAtanam // RKS_65.26 //
aSokavanikA tIrTaM kalpagA tawamASritam /
na jAnanti mahAmUQA manujAH pApamohitAH // RKS_65.27 //
guptAd guptataraM tIrTaM sarvatIrTottamottamam /
viSokeSvaraliNgaM tu tasmin paramasidDidam // RKS_65.28 //
pUjyate sidDaganDarvEr na tat paSyanti mAnuzAH /
darSanAt sparSanAt tasya brahmahatyAM vyapohati // RKS_65.29 //
svAyamBuve 'ntare prApte Adikalpe kfte yuge /
raviS candro mahArAja cakravartI mahAyaSAH // RKS_65.30 //
somavaMSe janiM prAptaH kAYcIpurapatis taTA /
SaSAsa pfTivIM sarvAM yaTA Sakras trivizwapam // RKS_65.31 //
gatas tu pfTivIpAlo nAnAvfkzasamAkulam /
nAnApakzigaRErjuzwaM nAnAmuninizevatam // RKS_65.32 //
yatrAgastyeSvaraM nAma SamBorAyatanaM SuBam /
sevyate muniBiH sarvEr agastyAd yEs tapoDanEH // RKS_65.33 //
rAhusUryasamAyoge raviScandro nfpottamaH /
saptakalpavahA yatra SElaScAmarakaRwakaH // RKS_65.34 //
hastyaSvaraTapAdAtEH sakoSabalavAhanEH /
tapasyantaM mahAtmAnaM munisaNGEH samAvftam // RKS_65.35 //
mEtrAvaruRikaM nAma jvalantamiti pAvakam /
tezAM maDye samutTAya SARqilyaS ca mahAtapAH // RKS_65.36 //
urasA pfTivIM gatvA so 'gastiM paripfcCati /
raviScandro mahAtejAH samAyAtas tavASramam // RKS_65.37 //
purohito 'ham asyAsmi jAnIhi tvaM taponiDe /
tvat pAdArcanam AkANkzI manyase ced anugrahaH // RKS_65.38 //

agastya uvAca:
AgacCatu nfpaSrezWaH SIGraM siMhAsane sTitaH /
Agatas tad anujYAtaH pAdO jagrAha tasya ca // RKS_65.39 //
arGapAdyES ca sampUjya papracCa kuSalaM muniH /
kuSalaM te mahABAga sAntaH puraparicCadaH // RKS_65.40 //
uvAca vacanaM rAjA munIndraM prati BArata /
adya me saPalaM janma rAjyaM jIvanam eva ca // RKS_65.41 //
muktaS ca kilbizAd asmAt tvAtpAdAmbujadarSanAt /
sarvatra kalpagA puRyA sarvatIrTamayI SuBA // RKS_65.42 //
kasmin sTAne yaje yajYaM SaMsa me munisattama /
yaTA saMsidDyate yajYaH surARAM tfptir akzayA // RKS_65.43 //
etat sarvaM yaTA nyAyaM trikAlajYa nivedaya /

agastya uvAca:
SfRu rAjan mahABAga kaTyamAnaM niboDa ca // RKS_65.44 //
Sivena kaTitaM pUrvaM pArvatyAH zaRmuKasya ca /
brahmavizRvAdidevAnAmanyezAM ca divOkasAm // RKS_65.45 //
mayA tatra SrutaM rAjan mArkaRqena cirAyuzA /
tatte 'haM kaTayizyAmi mekalAtIrTasamBavam // RKS_65.46 //
SfRuDvaM munayaH sarve yat prazwavyAvatAraRam /
kasya Saktir mahArAja varjayitvA maheSvaram // RKS_65.47 //
pramARaM sarvatIrTAnAM saMKyAM vA kartum AditaH /
uddeSamAtravaktA 'haM mArkaRqasya mahAmuneH // RKS_65.48 //
etat te kaTitaM rAjan yaTAvfttaM purAtanam // RKS_65.49 //

iti SrIskandapurARe revAKaRqe narmadAmAhAtmye paYcazazwitamo 'DyAyaH ||


RKS aDyAya 66

mArkaRqeya uvAca:
evaM SrutaM purA rAjYA raviScandreRa DImatA /
uvAca vacanaM SrImAnagastyo munisattama // RKS_66.1 //
sarasvatI na gaNgA ca yamunA vA na sAgarAH /
na cEvAnyAni tIrTAni prayAgapramuKAny api // RKS_66.2 //
ekEva narmadA puRyA saptakalpavahA SuBA /
lakzayojanaparyantaM jambUdvIpaM prakIrtitam // RKS_66.3 //
narmadAtoyapAnena lokAloke carAcare /
tapohInA narAS cEva te 'pi yAnti SivAlayam // RKS_66.4 //
yo 'yaM kAmayate kAmaM sa taM prApnoti puzkalam /
sADu sADu mahABAga pfzwo 'haM yat tvayAnaGa // RKS_66.5 //
narmadA kaTitA divyA hfdyA kasya na rocate /
santi tIrTAni yAvanti dakziRottarakUlayoH // RKS_66.6 //
tvatprItidAni tAvanti kaTayAmi nfpottama /
anyAni granTalakzeRa na ca kIrtayituM kzamaH // RKS_66.7 //
trayo vedAstrayo lokAs tisraH sanDyAstrayo 'gnayaH /
sidDaganDarvayakzAS ca sakinnaramahoragAH // RKS_66.8 //
vidyADaraS cApsarasaH kalpagAtawamASritAH /
oMkArAdIni liNgAni vEdUryAdinagAH purA // RKS_66.9 //
dvApare ca kaliM prApya pAvanatvam avApnuyuH /
brahmavizRvAdidevAnAM maryAdA kaTyate 'DunA // RKS_66.10 //
praBABirdyotamAnAyA revAyA dakziRottare /
yajYaBUmiriyaM KyAtA surAsuranamaskftA // RKS_66.11 //
aSokavanikA tatra tasyA devo maheSvaraH /
tatra sidDyati nirviGno yajYa ity Aha SaNkaraH // RKS_66.12 //
uvAca vacanaM rAjA agastyaM munisattamam /
svasti vo 'stu gamizyAmi tvayA saha mahAmune // RKS_66.13 //
aSokavanikAM prAptaH sa rAjA muniBirvftaH /
revAyA dakziRe kUle puRyatIrTesu SoBane // RKS_66.14 //
daSayojanaparyantaM yajYayUpAS ca maRqapam /
maRimARikyaratnOGEH sarvadvArezu SoBitAH // RKS_66.15 //
patAkADvajaSoBAqyA nAnAvastrAvaguRWitAH /
viSvAmitro BaradvAjaH kaSyapo BArgavas taTA // RKS_66.16 //
brahmadfSyo lomaSaS ca taTAnye munisattamAH /
vAlaKilyA mahABAgA mAnasA brahmaRaH sutAH // RKS_66.17 //
ete cAnye ca bahavo munayaH SaMsitavratAH /
tataH pravartito yajYo brAhmaREr AptadakziREH // RKS_66.18 //
tfptAS ca devatAH sarvAH pratijagmus trivizwapam /
jagmuH sarve ca muditA munayaH svASramaM prati // RKS_66.19 //
tato nivartito yajYo durvAsAH kupito gataH /
nAtra vEvasvato nAhaM nAradaH parvatas taTA // RKS_66.20 //
kaTaM nivartito yajYaH pAparkarminarADamEH /
Agatas tu yamas tatra nAradaH parvatas taTA // RKS_66.21 //
leKakaScitraguptaS ca kAlo mftyus taTEva ca /
ete ca kupitAH sarve yajYaBAgaM vinA nfpa // RKS_66.22 //
tAn sarvAn kupitAn dfzwvA raviScandro 'bravId vacaH /
aSokeSvaradevasya narmadAyAH prasAdataH // RKS_66.23 //
ko me samarTo viGnAya surAsuragaRezv api /
taTEva ko 'nyo jantUnAM yajYaviGnasya hetave // RKS_66.24 //
yajYakAle ca saMprApto ya kaScid api mAnavaH /
pUjanIyas taTArcyaS ca yaTA devaScaturBujaH // RKS_66.25 //
yaTAyAtA mahABAgA brahmaputrA mahOjasaH /
dadAmi vo na sandeho manasA yadaBIpsitam // RKS_66.26 //

durvAsA uvAca:
paripUjyaS ca naH putro nAradaH parvatas taTA /
ekAkI prArTaye nAhaM militvA prArTayAmahe // RKS_66.27 //

raviScandra uvAca:
yo yaM kAmayate kAmaM taM tasmE pradadAmy aham /
iti sarve 'pi tenEva prastutA munipuNgavAH // RKS_66.28 //
suprItA vihitA rAjann arGapAdyapradAnataH /

yuDizWira uvAca:
munayaH kena kAryeRa pAwalIputravAsinaH // RKS_66.29 //
devyA SaptAH SvayoniM ca gatA muktAS ca te kaTam /

mArkaRqeya uvAca:
purA tapoDanAH sarve jawAvalkalaDAriRaH // RKS_66.30 //
nEpAle vE paSupatiM devadevaM maheSvaram /
pUjayanti SivaM BaktyA gOryA virahitaM haram // RKS_66.31 //
arDanArISvaraM devaM surAsuranamaskftam /
saMSaptAs tena kAryeRa pArvatyA liNgaBedinaH // RKS_66.32 //
varzaM sahasraM hi mitaM SvayoniM ca gamizyaTa /
nirmAlyaBakzakAH pApAScaRqadravyasya BakzakAH // RKS_66.33 //
tezAM kfte mahArAja durvAsA nfpam abravIt /
SvayoniM samanuprAptAs tatra kAle munISvarAH // RKS_66.34 //
mocaya tvaM tato rAjann asmat priyacikIrzayA /
pArvatyA te 'BiSaptAS ca narake majjanti dAruRe // RKS_66.35 //
uvAca vacanaM rAjA muniM durvAsasaM tataH /
mocayAmi na sandehas tasmAt pApAd dvijottamAn // RKS_66.36 //
prezitAH kiNkarAs tena sIdanto yatra te vane /
praRipatya ca te sarve tAnUcuS ca vanecarAn // RKS_66.37 //
smArayanti pUrvajAtim AdizwAH praBuRA yaTA /
tatas tad vacanAt prAptAs te 'SokavanikAM drutam // RKS_66.38 //
raviScandraScakravartI tAn vilokya tapoDanAn /
mudA paramayA yuktaH prAha tAn prahasann iva // RKS_66.39 //
aSokeSvaradevasya mekalAyAH praBAvataH /
mama dAnapraBAveRa maharzIRAM prasAdataH // RKS_66.40 //
tyaktvA SvayoniM munayaH SivalokaM prayAntu vE /
etat pApaM mahAGoraM mayi sarvaM nizIdatu // RKS_66.41 //
tatkzaRAn muktaSApAste kAmikaM yAnam AsTitAH /
Ucur maharzayo vAkyaM raviScandraM Satakratum // RKS_66.42 //
tvaM mAtA tvaM pitAsmAkaM gururmokzapradAyakaH /
evam uktvA yayus te tu umAmAheSvaraM param // RKS_66.43 //
sADu sADu mahABAga tvaM tu yajYataponiDiH /
nA 'nyastvayA samaH kaScit somavaMSe mahIpatiH // RKS_66.44 //
tvayA hi nirjitaM sarvaM trElokyaM sacarAcaram /
evam uktvA suraSrezWAH sADuvAdEs tam Arcayan // RKS_66.45 //
devadunduBayo neduH puzpavfzwiH papAta ca /

durvAsA uvAca:
kzatriyezu tvayA tulyo na dfzwo na Sruto mayA // RKS_66.46 //
prARatyAgo hi sukaro DarmatyAgo hi duzkaraH /
varaM vfRIzva BadraM te yatte manasi vartate // RKS_66.47 //
prahasann abravId vAkyaM rAjA durvAsasaM munim /
mama dAnapraBAveRa narA duzkftabudDayaH // RKS_66.48 //
prApnuvan tu paraM lokaM vara eza mama priyaH /
evamastviti tasyAgre 'BiDAya munipuNgavaH // RKS_66.49 //
sa mudA parayA yuktas tatrEvAntaraDIyata /
tad dfzwvA tAdfSaM karma rAjYaS cAmitatejasaH // RKS_66.50 //
SaNkayA parayA yukto DarmarAjo 'bravId idam /
varaM dadAmi BadraM te yajYaBAgabahizkftaH // RKS_66.51 //
SvayonitvaM gatA viprA mocitAH karmabanDanAt /
IdfSaM tava sAmarTyaM jAnAmi ca nfpottama // RKS_66.52 //
pfTivyAM duzkaraM karma yajYaS cEva viSezataH /
yo dadAti mahABAga svakIyaM puRyamuttamam // RKS_66.53 //
yamaloko jitas tena devaloko jitas taTA /
varayogyo 'si rAjendra satyam etat mayoditam // RKS_66.54 //

raviScandra uvAca:
yadi tuzwaH sUryaputra varaM dAtuM mamecCasi /
mama yajYaSatenEva dAnena tapasA taTA // RKS_66.55 //
pApayonigatA ye tu ye ca duzkftakAriRaH /
prayAntu tvatprasAdena DarmarAja SivAlayam // RKS_66.56 //
imaM varam ahaM manye prasAdaH kriyatAM mayi /

yama uvAca:
evaM Bavatu rAjendra satyaDarmaparAyaRa // RKS_66.57 //
prApnuhi tvaM paraM lokaM satyenAnena suvrata /
yatas te mocitAH sarvAH kaSmalAt pApayonayaH // RKS_66.58 //
kzatriyAH SataSo rAjann anye cEva sahasraSaH /
pApAt samudDftA ye ca tezAM saMKyA na vidyate // RKS_66.59 //
evamuktvA nfpaSrezWaM DarmarAjo mahABujaH /
kAmikaM yAnamAruhya surAsuranamaskftam // RKS_66.60 //
yayO svaBavanaM rAjan nAradaH parvatas taTA /
tasyAm aSItilakzARi tIrTAnAM narasattama // RKS_66.61 //
aSokavanikAyAM tu kIrtitAni tavAnaGa /
SravaRAt kIrtanAt tezAM gosahasraPalaM Bavet // RKS_66.62 //

iti SrIskandapurARe revAKaRqe 'SokavanikAvarRano nAma zawzazwitamo 'DyAyaH ||


RKS aDyAya 67

mArkaRqeya uvAca:
aTAtaH kaTayizyAmi tIrTaM pApapraRASanam /
revAyA uttare kUle puraM vAgISvarABiDam // RKS_67.1 //
vAgurnAma nadI tatra revayA saha saMgatA /
tatra snAtA divaM yAnti ye mftA na punarBavAH // RKS_67.2 //
vAgISA tatra cAmuRqA dAnavakzayakAriRI /
maRiBadro vIraBadras taTA 'nye SataSo nfpAH // RKS_67.3 //
baBUvur muktaSApAs te tIrTasyAsya praBAvataH /
tilapiRqapradAnena pitFRAM paramA gatiH // RKS_67.4 //
brahmadattaScakravartI sUryavaMSe mahIpatiH /
ayoDyADipatiH SrImAn cakratulyaparAkramaH // RKS_67.5 //
DanaDAnyasamAyukto BayadAridryavarjitaH /
prajAs tasmin mahIpAle sarvA 'pi mudAnvitAH // RKS_67.6 //
izwaH kratuvarastena narmadAvAgusaNgame /
brahmAdyA devatAH sarvAH SakravizRupurogamAH // RKS_67.7 //
pratyakzaS ca maheSAno gaReSvarasamanvitaH /
lokapAlAS ca marutaScandrAdityO Druvas taTA // RKS_67.8 //
fkzARi yogasidDAS ca somamuKyAS ca sarvaSaH /
vaSizWo muniBiH sArdDaM videhADipatis taTA // RKS_67.9 //
evamAdyAH samAhUtA mitrAvaruRa eva ca /
sarve hiraRmayAs tatra yajYayUpAS ca maRqapAH // RKS_67.10 //
daSayojanaparyantaM yajYaBUmir mahIBftaH /
svArocize 'ntare rAjann Adikalpe kfte yuge // RKS_67.11 //
gavAM SatasahasrARi hemaBArAnvitAni ca /
hayAnAM SyAmakarRAnAm ayutaM sAgram eva ca // RKS_67.12 //
dantinAm ayutaM cEva GaRwABaraRaBUzitam /
maRimARikyam uktAS ca BakzyaBojyAny anekaDA // RKS_67.13 //
evaM rAjA brahmadattaH sarvaBUpAlasattamaH /
yajYaM pravartayAmAsa sarvasamBArasaMBftaH // RKS_67.14 //
vedanirGozaSabdena gItavAdyaraveRa ca /
nAnAyAnasamArUQEH stUyamAno marudgaREH // RKS_67.15 //
brahmadattasya yajYena vAgISasya prasAdataH /
narmadAyAH prasAdena pretAs tfptiM parAM gatAH // RKS_67.16 //

yuDizWira uvAca:
kaTaM tu brahmadattasya kalpagAtIrayAjanam /
kaTaM pretA vinirmuktAH pretAs te kena karmaRA // RKS_67.17 //
etat sarvaM yaTA nyAyaM kaTayasva tapoDana /

mArkaRqeya uvAca:
SfRu rAjan yaTA nyAyam itihAsaM purAtanam // RKS_67.18 //
kArttikyAm utsavaM prApya puzkare jyezWapuzkare /
ayoganDaH svayaMBUS ca puRqarIkAkza eva ca // RKS_67.19 //
pitAmahaH svayaM tatra surAsuraguruH pitA /
kAvyaS ca hotfsadanO vedagarBaH kftaDvanaH // RKS_67.20 //
svastikaS cEva sAvitro vAmadevo 'GamarzaRaH /
ete cAnye ca munayo brahmatejo 'SasaMBavAH // RKS_67.21 //
taTA te hi yaTASaktA ftukAlABigAminaH /
gArhasTye ca sTitA BAryA BartfSuSrUzaRe ratAH // RKS_67.22 //
cIravalkalaDAriRyaH SAkasyAmAkaBakzikAH /
vizaRRAs tena DarmeRa satyastA apyagarhayan // RKS_67.23 //
dvijasya zaw ca karmARi yajanaM yAjanaM taTA /
aDyApanaM cADyayanaM dAnaM cEva pratigrahaH // RKS_67.24 //
BUzaRaM pariDAnaM ca yozitAM Bartfsevanam /
evaM ca garhitA rAjan yozidBiH patayas taTA // RKS_67.25 //
BItAs te vismitAH sarve vizaRRavadanAs taTA /
hariScandraH purA rAjA na BUto na Bavizyati // RKS_67.26 //
dAnena nirjitaM yena trElokyaM sacarAcaram /
rAhusUryasamAyoge kurukzetraM jagAma ha // RKS_67.27 //
tyaktvA te puzkaraM tIrTaM DanaloBena mohitAH /
sahasrasaMKyAmunayaH saBAryAH sasutAS ca te // RKS_67.28 //
yatra rAjA hariScandraH pratigrahavilipsayA /
munInAha hariScandro mudA paramayA yutaH // RKS_67.29 //
DanyA me saPalA yAtrA kurukzetre ravigrahe /
kzuDArtA duHKitAS cEva bAlA vfdDAH kfSAturAH // RKS_67.30 //
valkalAjinavastrAS ca yOvane pretarUpiRaH /
yanno yUyam aBiprAptAH patnIputrES ca saMyutAH // RKS_67.31 //
uvAca vacanaM rAjA sAzwANgaM praRipatya ca /
AdeSo dIyatAM mahyaM kiM karomi Bavatkfte // RKS_67.32 //
evamuktvA dadO SrImAnekEkasya pfTak pfTak /
lakzaM lakzaM hiraRyasya taTA gAvaH sahasraSaH // RKS_67.33 //
sahasraM turagARAM ca dantinAM Satam eva ca /
sAptaBOmAn gfhAn ramyAn hemaprAkAratoraRAn // RKS_67.34 //
nAnAviDavilAsAMS ca yaTA DanapatiH svayam /
kalpAntare mftA jAtAH pretarUpA BayaNkarAH // RKS_67.35 //
lambozWA lambavfzaRA vikftAnanasaMyutAH /
pratigrahapraBAveRa dvijasya patanaM Druvam // RKS_67.36 //
jAtismarAH svaM Socanti ekAkInAs tu te bahiH /
na BAryA na ca me putrA na BftyA na ca bAnDavAH // RKS_67.37 //
na te pratigrahEr dagDA yaTA pUrvaM taTEva ca /
vayam ekAkino dagDA vfkzA iva havirBujA // RKS_67.38 //
rAjapratigrahEr dagDA na prarohanti mAnavAH /
vESvAnareRa dagDAnAM punarjanma prajAyate // RKS_67.39 //
na mAtA na pitA putro draviRaM na ca bAnDavAH /
yamadUtEr gfhItAnAM Darma ekaH sahAnugaH // RKS_67.40 //
SocitvA suciraM kAlaM BAryAputravivarjitAH /
BramitvA ca mahIM sarvAM puzkaraM tIrTamAgatAH // RKS_67.41 //
pretarUpAn munIn dfzwvA vizAdaM paramaM gataH /
tAn uvAca muniSrezWaH kaTaM pretatvam AgatAH // RKS_67.42 //

pretA UcuH:
hariScandraH satyaDarma sUryavaMSe mahIpatiH /
ayoDyADipatiH SrImAn devatulyaparAkramaH // RKS_67.43 //
tasya pratigraho 'smABirAptaH sUryagrahe sTite /
tena pretatvam ApannAH sarve brahmarzayo mune // RKS_67.44 //
etat te kaTitaM brahman mokzo 'smAkaM viDIyatAm /
BavizyaBUtatattvajYo brahmaputras taponiDiH // RKS_67.45 //
uvAca vacanaM SrImAn nAradas tAMs tapoDanAn /
kasminnavasare puRye kArttikyAM divyaparvaRi // RKS_67.46 //
Sivena kIrtitaM pUrvaM pArvatyAH zaRmuKasya ca /
SrutaM mayApi tatrEva purARaM skandakIrtitam // RKS_67.47 //
kAnyA pApakzayaM kartuM SaktA revAM vinA nfpa /
gaNgAdyAH sarito viprAH puRyatIrTAs taTApi ca // RKS_67.48 //
vAgISaM ca puraM tatra narmadAtawamASritam /
aDvare brahmadattasya mokzaRaM tu Bavizyati // RKS_67.49 //
uddeSaM tu tato dattvA nAradastridivaM gataH /
te 'pi pretA mahABAga DyAtvA Sivam umApatim // RKS_67.50 //
aBijagmus tam uddeSaM vAgISapuram uttamam /
tatra snAtvAByarcya SivaM hariM BAskaram eva ca // RKS_67.51 //
aDvare brahmadattasya muktAH sarve 'pi kilbizAt /
brahmayAnaM samAruhya brahmalokaM samAgatAH // RKS_67.52 //
pratapanti yaTAdityA brahmatejovapurDarAH /
tasyopari nareSasya puzpavfzwiH papAta vE // RKS_67.53 //
etat te kaTitaM rAjan yaTAvfttaM purAtanam /
SravaRAt kIrtanAd asya gosahasraPalaM laBet // RKS_67.54 //

iti SrIskandapurARe revAKaRqe vAgISvarAKyAna nAma saptazazwitamo 'DyAyaH ||


RKS aDyAya 68

mArkaRqeya uvAca:
pratigrahagrahagrastA loBamohavimohitAH /
majjanti narake Gore yatra gatvA na nirgatAH // RKS_68.1 //
saPalA vedayajYAS ca tIrTayAtrA ca BArata /
taTA kliSyanti cAtmAnaM pratigrahaparA narAH // RKS_68.2 //
dAtA ca yAcakaS cEva karAByAm eva sUcitO /
aTo gacCed grahItA tu dAtA gacCati cordDvataH // RKS_68.3 //
sahasrAvartakaM nAma tIrTaM pApapraRASanam /
tatra snAtasya viDivad vfzotsargaPalaM Bavet // RKS_68.4 //
AsaptamaM kulaM cEva punIte nA 'tra saMSayaH /
revAyA uttare kUle sahasrAyuDasaMKyayA // RKS_68.5 //
tataS cAnte mahABAga kArAyA vanam uttamam /
agnizwomaPalaM yatra snAtvA svargaM ca gacCati // RKS_68.6 //
revAyA uttare BAge tIrTa paramaSoBanam /
sOganDikaM vanaM nAma brahmacAriSucivratAH // RKS_68.7 //
sizicuH pitaras tat tu brahmAdyAH sutapoDanAH /
sidDacAraRaganDarvAH sakinnaramahoragAH // RKS_68.8 //
praviSya tad vanaM martyaH sarvapApAt pramucyate /
tataH sarasvatI cAsti nadInAm uttamA nadI // RKS_68.9 //
lakzyA devasutA rAjan mahApuRyA prakIrtitA /
tatra snAnaM prakurvIta mAnavo nfpate jale // RKS_68.10 //
tarpayitvA pitFn devAn aSvameDaPalaM laBet /
ISAnADyuzitaM nAma tatra tIrTaM sudurlaBam // RKS_68.11 //
tatra snAtvA vyatIpAte saMkrAntO grahaRe naraH /
sahasrakapilAdAne vAjimeDe ca yatPalam // RKS_68.12 //
suganDAM CAtakumBAS ca paYcayajYAMS ca BArata /
aBigamya naraSrezWa svargaloke mahIyate // RKS_68.13 //
triSUlAKyaM tu tatrEva tIrTam AsAdya BArata /
tatrABizekaM yaH kuryAd arcayet pitfdEvatam // RKS_68.14 //
gaReSatvaM sa laBate tyaktvA dehaM na saMSayaH /
tato gacCen mahArAja brahmasTAnam anuttamam // RKS_68.15 //
revAyA uttare kUle kAmaBogaPalapradam /
brahmodam iti viKyAtaM prakASyaM Buvi BArata // RKS_68.16 //
tatra saptarzayaH prAptAH snAnArTaM BaratarzaBa /
kapiYjalo muniSrezWo havyavAhaS ca BArata // RKS_68.17 //
BagavAn devayAnaS ca viSvAvasumahAmuniH /
asya tIrTasya mAhAtmyAd brahmalokam avApnuyuH // RKS_68.18 //
pitaraH SrAdDadAnena prayAtA brahmaRaH puram /
udumbarasya kftvA tu viDivad darSanaM tataH // RKS_68.19 //
antardDAnam avApnoti tapasA dagDakilbizaH /
tato gacCen mahArAja SaNkaraM lokaSaNkaram // RKS_68.20 //
kfzRapakze caturdaSyAm aBigamya vfzaDvajam /
laBate sarvakAmAMS ca svargalokaM hi gacCati // RKS_68.21 //
narmadAyAmyaBAge tu gopyAd gopyatara mahat /
sidDaliNgaM maRimayaM na tatpaSyanti mAnavAH // RKS_68.22 //
nAgendrasurasidDES ca nAgakanyABir arcyate /
sapAdakowistIrTAnAM SaNkare kurunandana // RKS_68.23 //
vasUnAmASramaM puRyaM munInAM brahmacAriRAm /
SivaBaktiparARAMca kandamUlaPalASinAm // RKS_68.24 //
pitFRAm akzayA tfptis tilatoyapradAnataH /
mudA paramayA yukto dAtA yAti SivAlayam // RKS_68.25 //
Druvo DaraS ca somaS ca sAvitraS cAnalo 'nilaH /
pratyUzaS ca praBAsaS ca vasavo 'zwO prakIrtitA // RKS_68.26 //
SaNkarasya prasAdena divi devatvam AgatAH /
kalpagAsOmyaBAge tu somatIrTam anuttamam // RKS_68.27 //
tatra snAtvA naro rAjan svargaloke mahIyate /
saptasArasvataM tIrTaM tato gacCen nfpottama // RKS_68.28 //
brahmaRA ca kftaM stotraM puRyakIrte niSAmaya /

brahmovAcA:
vAkpatir vacasAM nityaM vAsudevo 'stu me gatiH // RKS_68.29 //
haMsaH sureSo vaktA vA vasUnAmantarA vasan /
hotA divizadISAno vAsudevo 'stu me gatiH // RKS_68.30 //
svAhAkAraH svaDAkAro vazawkAro havizyaBuk /
fNmUrtiryajuzAM mUrtirvAsudevo 'stu me gatiH // RKS_68.31 //
kzetrajYaH paramaH sUkzmo jagatAM tArako hariH /
ISvaro hfdayAvAso vAsudevo 'stu me gatiH // RKS_68.32 //
SravaRyaH SravaRopAyaH puRyaSlokaH SuciSravAH /
varado vAsudevo 'gnir vAsudevo 'stu me gatiH // RKS_68.33 //
puruzaH puRqarIkAkzaH purARo BuvaneSvaraH /
AdityAntargato vahRir vAsudevo 'stu me gatiH // RKS_68.34 //
kaMsakAliyahantA ca subalo balamardanaH /
SiSupAlanihantA 'gnir vAsudevo 'stu me gatiH // RKS_68.35 //
kAlaneminihantA 'gniryaH kAle niyatAntakaH /
SatAsuraSarIraGno vAsudevo 'stu me gatiH // RKS_68.36 //
kaNkAsuranihantA ca maDukEwaBanASanaH /
SaNKacakragadApARir vAsudevo 'stu me gatiH // RKS_68.37 //
SuklaH salilaSAyI ca vizRuH pApakzayAhvayaH /
indro vacanasatpAlo vAsudevo 'stu me gatiH // RKS_68.38 //
hfzIkeSaS cendrapAlopendro garuqAsanaH /
sahasranAmA DarmajYo vAsudevo 'stu me gatiH // RKS_68.39 //
SaNKI ca nandakI cakrI SArNgaDanvA gadADaraH /
DIro vapuzmAn meDAvI vAsudevo 'stu me gatiH // RKS_68.40 //
bfhatsaMkarzaRaH SamBuH svayamBUr BUtaBAvanaH /
nipuRo lakzaRaH SudDo vAsudevo 'stu me gatiH // RKS_68.41 //
trEkAlikastrikAlajYastrayI kartA trilocanaH /
trisAmA devakIsUnur vAsudevo 'stu me gatiH // RKS_68.42 //
avyaktAtmA mahAtmA ca antarAtmA janArdanaH /
prARaScendriyaBUtAtmA vAsudevo 'stu me gatiH // RKS_68.43 //
paramAtmA paraM brahma parameSaH parA gatiH /
paramezWI paraM jyotir vAsudevo 'stu me gatiH // RKS_68.44 //
viSvAtmA viSvakartA ca viSvasya patirAtmavAn /
dyAvApfTivyoH kartA ca vAsudevo 'stu me gatiH // RKS_68.45 //
sahasraSIrzA BagavAn sahasrAkzaH sahasrapAt /
sahasrakowiDArI vA vAsudevo 'stu me gatiH // RKS_68.46 //
iti vAgISvaro vAgmI pUjitaH parameSvaraH /
Baktasya BagavAn vizRuH prIyatAM me janArdanaH // RKS_68.47 //
janmapraBfti yat kiMcin mayA sukftamarjitam /
tatsamagraM PalaM cAstu SASvataM puruzottama // RKS_68.48 //
idam aByasyato nityaM pUjitaH syAt sakeSavaH /
vinASayati pApAni prakASayati tat Palam // RKS_68.49 //
eza nizkaRwakaH panTA yatra sampUjyate hariH /
kupaTaM taM vijAnIyAd yatra nArADyate hariH // RKS_68.50 //
vAsudevaparA vedA sudevaparAkriyA /
vAsudevAtmakA viprA vAsudevaparASrayaH // RKS_68.51 //
sarve devA vAsudevaM yajante sarve devA vAsudevAt prasUtAH /
sarvezAM vA vAsudevo 'pi devo nAnyat kiMcid avAsudevAtiriktam // RKS_68.52 //
nAnyaH puRyataro devo nAsti vizRuparaM tapaH /
nAsti vizRuparaM jYAnaM sarvaM vizRumayaM jagat // RKS_68.53 //
ye paWanti narA BaktyA vizRunAmANkitastavam /
te yAnti vEzRavaM lokaM paraM brahma sanAtanam // RKS_68.54 //

mArkaRqeya uvAca:
SrutvA stotram idaM devo brahmaRaH samahAtmanaH /
SriyA praboDitaH kfzRaH SayAno yoganidrayA // RKS_68.55 //
dfzwvA 'bravIt surAn sarvAn nAnArUpAn BayAnakAn /
kimasti vaH samutpannaM mAM didfkzur ihAgatAH // RKS_68.56 //
uvAca vacanaM brahmA keSavaM prati BArata /
tvAM vinAtra jagannATa kas trAtA devakaRwakEH // RKS_68.57 //
dAnavEr vezwitA DAtrI svargaScEva vinASitaH /
DarmakAmAdikA yajYA vedA viplAvitAs taTA // RKS_68.58 //
danuBAraBarAkrAntA rasAtatatalaM gatA /
jawAsuraS ca jAbAlirdEtyo mayasutas taTA // RKS_68.59 //
daSakowyas tu dEtyAnAM samagrabalaSAlinAm /
SivaprasAdayuktAnAM svargaviplavakAriRAm // RKS_68.60 //
tasmAt pravartitaM cakramudDara svavasunDarAm /
SrutvA vAkyam idaM devo BayArtaM prARapIqitam // RKS_68.61 //
uvAca vacanaM devo BayaM tyajata dEtyajam /
acireREva kAlena hanizyAmi mahAsurAn // RKS_68.62 //
vArAharUpamAsTAya prezitaM kalpagAjale /
daMzwrAgreRa DftA DAtrI dAnavAnAM kzayaH kftaH // RKS_68.63 //
punaH pravartitA sfzwir yaTApUrvaM taTEva ca /
brahmAdyA muditA devAH pratijagmus trivizwapam // RKS_68.64 //
etat te kaTitaM rAjan vArAhaM kalpagAtawe /
SravaRAt kIrtanAd asya hayameDaPalaM laBet // RKS_68.65 //
iti SrIskandapurARe revAKaRqe vArAhamahimAnuvarRano nAmAzwazazwitamo 'DyAyaH ||


RKS aDyAya 69

mArkaRqeya uvAca:
tato devapaTaM tIrTaM sarvadevamayaM SuBam /
tatra snAtaS ca viDivat sarvayajYaPalaM laBet // RKS_69.1 //
mAse mAse kuSAgreRa somayAgaM karoti yaH /
sa revAjalapUtasya kalAM nArhati zoqaSIm // RKS_69.2 //
liNgaM devapaTaM nAma surAsuranamaskftam /
SradDayA tad darSanena pitFRAM paramA gatiH // RKS_69.3 //
cEtre mAse caturdaSyA pakzayor uBayor api /
snAnArTaM sarvatIrTAni jagmuH kartuM ca satkriyAm // RKS_69.4 //
yaddevaloke devAnAm IpsitaM ca nfpaDvaja /
sahasrARi munIndrARAM tasmiMS SivamupAsate // RKS_69.5 //
cAndrAyaRaparAH kecid brahmakUrcaparAs taTA /
kandamUlaPalAhArA jalAhArA jalapriyAH // RKS_69.6 //
agnihotraparA nityaM taTA hutahutASanAH /
upAsate devapaTaM saMsidDiM paramAM gatAH // RKS_69.7 //
aTAnyat saMpravakzyAmi tIrTaM pApapraRASanam /
sahasrayajYaM paramaM sarvakAmaPalapradam // RKS_69.8 //
ekAdaSyAM mArgaSIrze pUjayitvA janArdanam /
sahasrayajYasyezwasya PalaM prApnoti mAnavaH // RKS_69.9 //
na paSyed yamalokaM ca tiryagyoniM na gacCati /
tIrTasyAsya praBAveRa naro vigatakalmazaH // RKS_69.10 //
etat te kaTitaM rAjan puRyAKyAnam anuttamam /
SravaRAt kIrtanAd asya vizRuloke mahIyate // RKS_69.11 //
SuklatIrTaM tato gacCet sarvatIrTamayaM SuBam /
yatra snAto 'pi laBate daSaDenuPalaM naraH // RKS_69.12 //
SuklIkftAs tena devA brahmavizRumaheSvarAH /
sapAdakowistIrTAnAM SuklatIrTe vyavasTitA // RKS_69.13 //
azwahastapramARaM ca SuklatIrTaM yuDizWira /
tatra kAlAgnirudraS ca SrIkaRWaS ca taTA paraH // RKS_69.14 //
tEs tEs tapoBirugrES ca tatra sidDiM parA gatAH /
SuklatIrTapraBAveRa modante divi devatAH // RKS_69.15 //
Sakro 'pi ca purADyakzaM devadevam umApatim /
revAtoyena saMsnApya bilvapatrEH samArcayat // RKS_69.16 //
pOrRamAsyAm amAvasyAM somaH sUryaH praBAvatIm /
tatra snAto grahEH sArdDaM nakzatraDruvamaRqalEH // RKS_69.17 //
tena devAS ca dIvyante SuklatIrTapraBAvataH /
kaSyapasyASramaM puRyaM surasidDanizevitam // RKS_69.18 //
munInAm ayutaM tatra svayaM tizWati BArata /
kandamUlaPalAhArA jalAhArAs taTA pare // RKS_69.19 //
SAkAhArA nirAhArA brahmakUrcAs taTA pare /
cAndrAyaRaparAH kecidanye mAsopavAsinaH // RKS_69.20 //
fzikowyas trayastriMSac CukleSvaramupAsate /
rAhugraste taTA candre pOrRamAsyAM tiTO taTA // RKS_69.21 //
AyAnti sarvatIrTAni snAtum etac Civoditam /
sTAneSvare yatPalaM syAd rAhusUryasamAgame // RKS_69.22 //
tatPalaM prApnuyAt sarvaM SuklatIrTe na saMSayaH /
hemaDenuDarAdIni rUpyadA gajadAs taTA // RKS_69.23 //
etad dattvA mahArAja puRyasaMKyA na vidyate /
Danadena kubereRa devaganDarvadAnavEH // RKS_69.24 //
rAhusUryasamAyoge SuklatIrTe maheSvaraH /
candanAgurukarpUrapuzpamAlABir arcitaH // RKS_69.25 //
vitAnaDvajamuKyES ca dIpamAlApraboDanEH /
asya tIrTapraBAveRa yakzarAjo DaneSvaraH // RKS_69.26 //
BogA nAnAviDAs tena samprAptA divi devatAH /
sarvatIrTam ayaM tIrTaM sarvadevam ayaM ca yat // RKS_69.27 //
api varzasahasreRa SuklatIrTasya varRanam /
na Sakyate surEH kartuM purARe skandakIrtite // RKS_69.28 //
pApayonigato yaS ca tiryagyonigataS ca yaH /
brahmahA ca surApaS ca SivanirmAlyaBakzakaH // RKS_69.29 //
mucyate tena pApena tIrTasyAsya praBAvataH /
tatra snAnaM naraH kftvA pUjayitvA vfzaDvajam // RKS_69.30 //
surAsuragaREH sarvEH pUjyate narasattama /
etat te kaTitaM rAjan mahApAtakanASanam // RKS_69.31 //
pitAmahena yatrezwo yajYe yajYeSvaraH purA /
stotraM kftvA yaTA nyAyaM devadevasya SUlinaH // RKS_69.32 //
pUjayitvA tu SukleSaM brahmA stotram udAharat /
namaH SivAya SAntAya jYAnavijYAnarUpiRe // RKS_69.33 //
sUkzmAya sUkzmarUpAya sarvasUkzmAya hetave /
sUkzmARAm api sUkzmAya namaH sUkzmatamAya ca // RKS_69.34 //
divyAya divyarUpAya divyadehAya setave /
divyAnAm api divyAya namo divyatamAya ca // RKS_69.35 //
vyomapraBAya BAvAya aGorAya namo namaH /
vyomapramARaDAmAya vAmeSAya namo namaH // RKS_69.36 //
parAya parameSAya pAramArTikahetave /
parAya paramuktAya namaH paratarAya ca // RKS_69.37 //
ekajihvadvijahvAya bahujihvAya te namaH /
taTEvAsaMKyajihvAya triRetrAya namo namaH // RKS_69.38 //
pUjyAya pUjyapUjyAya sarvapUjyEkahetave /
nityAyAnityarUpAya nityanityEkahetave // RKS_69.39 //
nityAnAm api nityAya namo nityatamAya ca /
SaktAya SaktirUpAya sarvaSaktyekahetave // RKS_69.40 //
SaktAnAm api SaktAya namaH SaktatamAya ca /
SudDAya sarvaSudDAya sarvaSudDyekahetave // RKS_69.41 //
kAlAya kAlarUpAya sarvakAlEkahetave /
kAlAnAm api kAlAya namaH kAlatamAya te // RKS_69.42 //
sarvamantraSarIrAya sarvamantrEkahetave /
mantrARAm api mantrAya namo mantratamAya ca // RKS_69.43 //
aprameyamaheSAya ISAnAya namo namaH /
yogAya yogarUpAya yogapuruza te namaH // RKS_69.44 //
ekakaRWadvikaRWAya bahukaRWAya te namaH /
asaMKyakaRWayuktAya nIlakaRWAya te namaH // RKS_69.45 //
anantAya maheSAya hartre kartre namo 'stu te /
namaste 'stu mahAdeva namaste 'stu sadASiva // RKS_69.46 //
namaste 'stu mahASudDa namas tuByaM namo namaH /
namo BasmANgarAgAya namaH KawvANgaDAriRe // RKS_69.47 //
sarvAtmane namas tuByaM viSveSAya namo namaH /
sarvajYAya namas tuByaM sanATAya namo namaH // RKS_69.48 //
avyaktAya namas tuByaM SASvatAya namo namaH /
kElAsavAsine tuByaM namaH pAtAlavAsine // RKS_69.49 //
tvayA vyAptam idaM sarvaM lokAlokaM carAcaram /
api varzasahasreRa kaH stotuM SaktimAn Bavet // RKS_69.50 //
iti stavena divyena yaH stOti parameSvaram /
viDUya sarvapApAni rudraloke mahIyate // RKS_69.51 //

iti SrIskandapurARe revAKaRqe SamBustutirnAmEkonasaptatitamo 'DyAyaH ||

RKS aDyAya 70

yuDizWira uvAca:
kimarTaM saMstuto devo brahmaRA tena tatra vE /
SuklatIrTam idaM kasmAdAste yatra maheSvaraH // RKS_70.1 //
etat sarvaM samAKyAhi pfcCato me mahAmune /

mArkaRqeya uvAca:
SfRu rAjan kaTAM divyAM svargArhaRyAm anuttamAm // RKS_70.2 //
yAM SrutvA sarvapApeByas tIrTasnAnena mucyate /
yayAtir nAma DarmAtmA satyaDarmaparAyaRaH // RKS_70.3 //
cakravartI nfpaSrezWaH sarvaDarmaBftAM varaH /
iyAja sa mahAyajYEH Satakratur ivAparaH // RKS_70.4 //
nadI maDumatI puRyA revayA yatra saNgatA /
yatra yajYaH samArabDa ftvigBir brAhmaREH saha // RKS_70.5 //
maDyeSvaraM yatra liNgaM svayaMdevo maheSvaraH /
tatra snAtA divaM yAnti ye mftA na punarBavAH // RKS_70.6 //
cakreRa vizRunA tatra GAtitO maDukEwaBO /
arcanAt tasya devasya gosahasraPalaM laBet // RKS_70.7 //
tilatoyapradAnena piRqadAnena BArata /
pitaras tasya tfpyanti yAvad indrAScaturdaSa // RKS_70.8 //
tatra yajYaH samArabDo hariSaNkaravarjitaH /
jawAsuras tatra dEtyaS CidraM dfzwvA samAgataH // RKS_70.9 //
tatoviDvaMsito yajYo dAnavEr baladarpitEH /
yajYayUpA yajYapAtraM daSa dikzu nipAtitAH // RKS_70.10 //
Bukto hutapuroqASaH somapAnaM ca tEH kftam /
praRazwA devatAH sarvA dAnavAnAM Bayena ca // RKS_70.11 //
azwottaraSataM devA mfgarUpeRa nirgatAH /
Danado yakzarUpeRa praRazwaH svapurIM gataH // RKS_70.12 //
mahizArUQo DarmarAjo gajArUQaS SatakratuH /
mezArUQo havyavAho nirgatA vratamAsTitAH // RKS_70.13 //
varuRaS ca samAyAtaH praRazwaH svapurIM gataH /
makarAsanamArUQo vAyuS ca mfgam ASritaH // RKS_70.14 //
ISAna ISarUpeRa vfzArUQaH palAyitaH /
astrARi lokapAlAnAM hftAni danusamBavEH // RKS_70.15 //
ekAkI yAnam Aruhya kaTaM yAmi striyA saha /
cintayitvA nfpaSrezWaS cAstraM jagrAha BArata // RKS_70.16 //
tizWa tizWeti coktvA vE dEtyasiMha durAsadam /
na kzatrakulasaMjAtA jAtu dfzwvA palAyitAH // RKS_70.17 //
daSa dvAdaSavarzARi vimuKAs tava pUrvajAH /
na cAtrAhvAnito rudro rudra BAgo na kalpitaH // RKS_70.18 //
yajYe 'smin yajYapuruzo nAhUto BagavAn hariH /
tena dozeRa me yajYo dAnavES ca vinASitaH // RKS_70.19 //
evam uktvA nfpaSrezWo rudraM DyAtvA maheSvaram /
rOdrarUpaM samAsTAya jyAGozaM GozarUpiRam // RKS_70.20 //
jagrAha kopAn nistriMSaM nijaGAna ca dAnavAn /
AhUtAS ca punardevAH sarve brahmapurogamAH // RKS_70.21 //
Ucus te vacanaM devA rAjAnaM prati BArata /
tvayA samo 'tra rAjarze na BUto na Bavizyati // RKS_70.22 //
devAnAM vacanaM SrutvA yayAtir vAkyam abravIt /
punaH pravartito yajYo haravizRuprasAdataH // RKS_70.23 //
yuktaM palAyanaM cAtra kzatriyasya na vidyate /
stutas tu tena kAryeRa SUlapARiH pinAkaDfk // RKS_70.24 //
pAtAlAd utTitaM tatra liNgaM kAlAnalapraBam /
SuklIkftaM jagat sarvaM praBayA tasya BArata // RKS_70.25 //
varaM vfRIzva BadraM te tam uvAca vfzaDvajaH /

yayAtir uvAca:
yadi tuzwo 'si me deva varaM dAtuM mamecCasi // RKS_70.26 //
idaM sTAnaM na moktavyam umayA saha SaNkara /
yajYadAnAdikaM sarvam akzayaM cAtra sarvadA // RKS_70.27 //
tapohInA narA ye ca dAnahInAH sakilbizAH /
te sarve tvatpuraM yAntu SuklatIrTapraBAvataH // RKS_70.28 //
tam uvAca mahAdevaH satyam etat tavoditam /
yaM yaM kAmayate kAmaM taM taM prApnoti mAnavaH // RKS_70.29 //
asya tIrTasya mahAtmyAl liNgasyAsya samarcanAt /
narakaM nEva paSyanti janmajanmani BArata // RKS_70.30 //
etat te kaTitaM rAjan yaTA skandaSivoditam /
tatra ye nihatA dEtyAH prAptAs te 'pi SivAlayam // RKS_70.31 //
svaM svaM yAnaM samArUQA yayur devAs trivizwapam /
mudA paramayA yuktaH stUyamAno nfpottamaH // RKS_70.32 //
yayAtir nAma rAjarzI rAjyaM kftvA divaM gataH /
SravaRAt kIrtanAd asya Sivaloke mahIyate // RKS_70.33 //


RKS aDyAya 71

mArkaRqeya uvAca:
dIptakeSvaradeveSaM sidDaliNgaM prakIrtitam /
nAtaH parataraM kiMcit trizu lokezu viSrutam // RKS_71.1 //
darSanAd dIptadevasya sparSanAd arcanAt taTA /
anekaBAvikaM GoraM kzaRamAtreRa naSyati // RKS_71.2 //
arcayed dinam ekaM tu yo muhUrtaM tu mAnavaH /
na tasya punarAvfttir Gore saMsArasAgare // RKS_71.3 //
mokzadA nAma cAmuRqA vidDi gOrIM sarasvatIm /
stutaH sahasranAmnA vE vizRunA brahmaRA svayam // RKS_71.4 //
stutAni tAni liNgAni revAyA uttare tawe /
oMkAraScADidevaS ca bilvAmrakamaheSvaraH // RKS_71.5 //
SukleSvaro BfguS ceti dvIpeSvaratrilocanO /
vEvasvate 'ntare prApte Adikalpekfteyuge // RKS_71.6 //
SrIpatiH paramAdyaS ca dvitIyaS ca pitAmahaH /
tftIyo devarAjaS ca caturTaH sUrya eva ca // RKS_71.7 //
paYcamaH kaTitaH somaH zazWo rAhuH prakIrtitaH /
saptamaS ca SaniS cEva tvazwamaH ketukaH smftaH // RKS_71.8 //
vESvAnaraS ca navamo daSamaS ca digISvaraH /
ekAdaSo vEkramaS ca dvAdaSo vAruRas taTA // RKS_71.9 //
trayodaSaS ca vAyur vE DanadaS ca caturdaSaH /
nAnA padaprakAreRa stuto deva umApatiH // RKS_71.10 //
vizRunA devanATena brahmaRA ca surAsurEH /
sTiraH sTARuH praBABAnuH pravaro varado varaH // RKS_71.11 //
hariSca hariRAKyaS ca sarvaBUtaharaH praBuH /
pravfttiS ca nivfttiS ca niyamaH SASvato DruvaH // RKS_71.12 //
SmaSAnavAsI BagavAn Kecaro gocaras taTA /
aBivandyo mahAkarmA tapasvI BUtaBAvanaH // RKS_71.13 //
unmattavezapracCannaH sarvalokaprajApatiH /
mahArUpo mahAkAyaH sarvalokaprajApatiH // RKS_71.14 //
parAtmA sarvaBUtAnAM virUpo vAmano manuH /
lokapAlo pihitAtmA prasanno BavanASanaH // RKS_71.15 //
pravfttaS ca mahANgaS ca nicayo niyatASrayaH /
sarvakAmaH svayamBUS ca AdinAdikaro niDiH // RKS_71.16 //
sahasrAkzo virUpAkzaH somo nakzatrasADakaH /
candraH sUryaH SaniH keturgraho grahapatirvaraH // RKS_71.17 //
tapodrazwA balaH sTAtur mfgabARArpaRo 'naGaH /
mahAtapA dIrGatapA AdirdInAnukampanaH // RKS_71.18 //
savatsarakaro mantraH pramARaM paramaM tapaH /
yogI yogamahAvIryo mahAretA haro haraH // RKS_71.19 //
mahAcetAS ca sarvajYaH sabIjo 'paharo haraH /
kamaRqaluDaro DanvI prARahastaH pratApavAn // RKS_71.20 //
aMSo 'nISas taTA SUlI KawvANgI pawwiSI taTA /
SuciS ca SucirUpaSca tejastejaskaro niDiH // RKS_71.21 //
uzRIzI ca suvaktrASca udakyo vitanas taTA /
hariS ca harinetraS ca sutIrTaH kfzRa eva ca // RKS_71.22 //
SfgAlarUpI sarvArTaH SuRqISudDaH kamaRqaluH /
ajaS ca ganDamAlI ca mfgarUpI kapAlaBft // RKS_71.23 //
UrDvaretA UrDvasAkzI UrDvabAhurnaBaH sTalaH /
trijawI ca nivAsaS ca rudraH senApatirviBuH // RKS_71.24 //
ahaS caro rAtricaraH suvAsaSca diSAmpatiH /
rAjahA dEtyahA cEva DAtArUpaguRAtmakaH // RKS_71.25 //
siMhaSArdUlarUpaS ca ArdracarmaDaro haraH /
kAlayogI mahAnAdaH sarvavAsaScatuzpaTaH // RKS_71.26 //
durvArapretacArI ca BUtacArI maheSvaraH /
bahuBUto bahuDanaH sarvArTo rucirA gatiH // RKS_71.27 //
nftyapriyo nftyakartA nartakaS ca balAhakaH /
Goro mahAtapA vAso nityo giriDaro naBaH // RKS_71.28 //
sahasraBUto vijYeyo vyavasAyaS ca niScayaH /
amarzo marzaRo dakzo dakzakratuvinASanaH // RKS_71.29 //
dakzayajYApahArI ca sumaho maDyamas taTA /
tejo 'pahArI balihA muditaS cArcito BavaH // RKS_71.30 //
gamBIraGozo gamBIro gaBIro havyavAhanaH /
nyagroDarUpo nyagroDafkzavarRaH praBur viBuH // RKS_71.31 //
tIkzRabARaS ca haryakzo maheSaH karmakAlavit /
dIkzaH prasAdito yajYaH samudro vaqavAnalaH // RKS_71.32 //
hutASaS ca hftASAsyaH prasannAtmA hftASanaH /
mahAtejAH sutejAS ca vijayo jaya eva ca // RKS_71.33 //
jyotizAmayanaM sidDiH sanDirvigraha eva ca /
SiKI daRqI jawI jvAlI mUrtodo durbalo bahiH // RKS_71.34 //
vERavI pApavetAlaH kAlAgniH kAladaRqakaH /
nakzatravigraho vfdDirajo ganDavaho 'grajaH // RKS_71.35 //
prajApatir harir bAhurviBAgaH sarvatomuKaH /
vimocanaH suragaRo hiraRyakavaco BavaH // RKS_71.36 //
arajo DUliDArI ca mahAcArI SrutaSravAH /
anAdiH sarvaBUtAdiH sarvasyAdyaH pitA guruH // RKS_71.37 //
vyAlarUpo mahAvAsI hInamAlI taraNgavit /
tripadas tryambako 'vyaktaH sarvabanDavimocakaH // RKS_71.38 //
sAMKyaprasAdo durvAsAH sarvasADunizevitaH /
praskandano viBAgaS ca tulyo yajYaviBAgavit // RKS_71.39 //
sarvavAsI sarvacArI durvAsA BEravo yamaH /
himo himakaro yajYaH sarvaDAtA buDottamaH // RKS_71.40 //
lohitAkzo mahAkzaS ca vijayAKyo viSAradaH /
saMgraho vigrahaH karma sarpa rAjaviBUzaRaH // RKS_71.41 //
muKyo vimuktadehaS ca dehacArI ca kardamaH /
sarvAcAraH prasAdaS ca Kecaro balarUpaDfk // RKS_71.42 //
AkASavfttirUpaS ca nipAta uragaH KalaH /
rOdrarUpaH surAdityo vasuraSmiH suvarcasaH // RKS_71.43 //
vasuvego mahAvego manovego niSAcaraH /
sarvAvAsaH SriyAvAsa ApadISakalo haraH // RKS_71.44 //
munir Atmagatir lokaH sahasravadano viBuH /
yakzI ca yakzarAjaS ca Syeno dIptir viSAmpatiH // RKS_71.45 //
unmado madanAkAro 'py arTAnarTakaro mahAn /
sidDayogo 'pahArI ca sidDaH sarvArTasADakaH // RKS_71.46 //
BikzuS ca BikzurUpaS ca viBuH zaRRAM mfdutvacaH /
mahAseno viSAKaS ca yazwiBAgo gavAmpatiH // RKS_71.47 //
vajrahastaS ca vizwamBir vizWaH stamBana eva ca /
fkzo ripukaraH kAlo maDurmaDukalocanaH // RKS_71.48 //
vAcaspatyo vAjaseno nEzWaScASramasUcakaH /
brahmacArI lokacArI sarvacArI suratnavit // RKS_71.49 //
ISAna ISvaraH kAlo niSAcArI tvam ekaDfk /
amitaScAprameyaS ca nadInadakaro 'vyayaH // RKS_71.50 //
nandISvaraH sunandI ca nandano nandavardDanaH /
nAgahAro vihArI ca kAlo brahmavidAM varaH // RKS_71.51 //
caturmuKo mahAliNgaScaturliNgas taTEva ca /
liNgADyakzaH suraDyakzo kAlADyakzo yugAvahaH // RKS_71.52 //
umApatirumAkAnto jAhnavI DftimAn varaH /
sarvArTaH sarvaBUtArTo nityaH sarvavrataH SuciH // RKS_71.53 //
yo na brahmAdiBir devo jAyate na maharziBiH /
stotavyaH sa kaTaM nATa paramAtmA parAtparaH // RKS_71.54 //
jihvAcApalyam asmAkaM kzamasva parameSvara /
SivaM kuruzva devAnAM svargyARAM puzwivarDanam // RKS_71.55 //

mArkaRqeya uvAca:
SrutvA stotramidaM devaH SrImAn dvIpeSvaraH SivaH /
prasannabravId devAn prArTayaDvaM varaM surAH // RKS_71.56 //

devA UcuH:
yadi tuzwo maheSAno devAnAM varadaH praBuH /
tad vinASAya dEtyAnAM trAtA Bava maheSvara // RKS_71.57 //
pApakarmADamaS cEva paYcaliNgAni yo 'rcayet /
so 'pi tAM gatim Apnoti durlaBA yA mahAmaKEH // RKS_71.58 //
SakreRABivftas tatra devadeva umApatiH /
purA nAmnAM sahasreRa surAsuranamaskftaH // RKS_71.59 //
SivaprasAdasampanno devarAjas tato 'Bavat /
Danadena stutas tatra devo lakzeSvaraH praBuH // RKS_71.60 //
mokzadA nAma gOrIM ca tAM devIM vidDi BArata /
mokzeSvaraM sidDaliNgaM surAsuranamaskftam // RKS_71.61 //
sidDEr vidyADarEr yakzEr ganDarvEH kinnarEr narEH /
devatvaM samanuprAptaM paYcaliNgasamarcanAt // RKS_71.62 //
kubero mArutaS cEva varuRo nirftis taTA /
vEvasvato yamaS cEva tataS ca narakeSvaraH // RKS_71.63 //
tasya liNgasya mAhAtmyAt sUryaputro mahAyaSAH /
anyEr aBizwutas tatra pUrvaM dvIpeSvaraH praBuH // RKS_71.64 //
BaktyA nAmasahasreRa stutaH pUjyatamaH SivaH /
somenAto 'Bavat tatra SamBoH Sirasi BUzaRam // RKS_71.65 //
rohiRyA 'ByarcitA gOrI suBagA tena sABavat /
fkzEr yogatarEs tadvat stuto devaH pinAkaDfk // RKS_71.66 //
tatas tEr BAskareREva taBaH sTalamalaM kftam /
vyADayaH kAlamftyuS ca citraguptaS ca leKakaH // RKS_71.67 //
taTA SakraH suragaREr etEH parivftaH praBuH /
pApizWAnAM mahArOdro DarmizWAnAM prasAdavAn // RKS_71.68 //
kowyo 'zwO corDvakeSA rOdrAS ca vikftAnanAH /
pativratAsahasrES ca taTA mAsopavAsiBiH // RKS_71.69 //
kilkilAravaSabdES ca DarmarAjapurottamam /
vyAptaM tu paritaH SrImadasaMKyAtEr manoramEH // RKS_71.70 //
SrutvA tezAM ravaM sArdDaM DarmarAjaH saBAsadEH /
SvetavastraparIDAnaH SvetamAlyAnulepanaH // RKS_71.71 //
pAdacArI gataH kzipraM yatra te yAnasaMsTitAH /
kftAYjalipuwo BUtvA papracCa SuBakarmaRaH // RKS_71.72 //
yaTA Saktena yogena DarmaM DarmottaraM mahat /
kasmAd deSAt samAyAtAH kaTaM puRyamupArjitam // RKS_71.73 //

vimAnArUQA UcuH:
kurukzetre tapas taptaM gaNgAyAM ca viSezataH /
sarvezAm eva lokAnAM dvAraM tadDi pratizWitam // RKS_71.74 //
DarmADarmaM tava balaM kAraRaM ceti tattvataH /
vArARasI prayAgaS ca gaNgAsAgarasaNgamaH // RKS_71.75 //
pitftIrTaM mahApuRyaM puzkaraM nEmizaM taTA /
kedAraM BEravaM cEva taTA rudramahAlayam // RKS_71.76 //
sarasvatIrudrakowiH praBAsaM SaSiBUzaRam /
nAnAtIrTasahasrezu dAnayajYatapaH kftam // RKS_71.77 //
etat te kaTitaM sarvaM sUryaputramahAyaSaH /
anye dfzwvA yaTA nyAyaM DarmarAjaM tatas taTA // RKS_71.78 //
UcuH sarve vacaH SlakzRaM DarmarAjaM yaToditam /
na tvaM praBuH sukftinAM brahmA vizRuH SivaH praBuH // RKS_71.79 //
pApakarmaratA ye tu tezAM SAstA yamaH svayam /

yama uvAca:
gatvA kElAsamAyAmi yAvat tAvat pratIkzatAm // RKS_71.80 //
evam uktvA yayO rAjan kElAsaM sa nagottamam /
yasmin SivAdyAs te sarve pArvatI zaRmuKas taTA // RKS_71.81 //
stuvanti devatAH sarvAdevadevam umApatim /
nftyanti cAgrataH kecid utpatya nipatanti ca // RKS_71.82 //
taM dfzwvA tAdfSaM SamBuM stuvantaM dIptatejasam /
stuvannAmasahasreRa devadevaM pinAkinam // RKS_71.83 //
sAzwANgaM ca namaskftya DarmarAjo 'bravId idam /
ye 'smatpurIM samAyAtAs tezAM kA gatir ucyate // RKS_71.84 //
prahasann abravId devo DarmarAjaM yuDizWira /
atra prayAntu te sarve ye revAtIravAsinaH // RKS_71.85 //
anyatIrTanivAsA ye BogAn BuYjantu te divi /
SivavAkyaM tataH SrutvA brahmAvizRur yaTAtaTam // RKS_71.86 //
tuzwA devasya vAkyena sarvadevagaReSvaruH /
AgataH kzaRamAtreRa DarmarAjaH purottamam // RKS_71.87 //
SivoktAH prezitAH sarve SivalokaM yuDizWira /
yaTA yaTA samAdizwAs tato 'nye 'pi SUBAnvitAH // RKS_71.88 //
purAkalpe mayA dfzwaM kArttikyAM devatAgame /
tato gacCen mahArAja vEzRavaM tIrTamuttamam // RKS_71.89 //
kokilA nAma viKyAtaM sarvapApavimokzaRam /
vEzRavaM kzetramity Aha devadevo janArdanaH // RKS_71.90 //
sapAdakowistIrTAnAM tatrAste cEva BArata /
upozyEkAdaSIM puRyAM dIpamAlAM praboDayet // RKS_71.91 //
na tasya punarAvfttir martyaloke durAsade /
sarvakAmasamfdDena vimAnAgreRa BArata // RKS_71.92 //
asaMKyakAlikA tfptiH pitFRAM nAtra saMSayaH /
vipre ca tozite tatra dAnasaNKyA na vidyate // RKS_71.93 //
atrAntare tyajet prARAnavaSaH svavaSo 'pi vA /
daSavarzasahasrARi rAjA vEdyADare pure // RKS_71.94 //
Druvo DruvatvaM svarge tu tArAtejaH samujjvalan /
martyayonizu samBUtA BUtagrAmA taTApare // RKS_71.95 //
arcanrAq devadevasya divi devatvam Apnuvan /
devapuRyakzaye martyA BaktyA puRyES ca devatAH // RKS_71.96 //
svargamartyapraBedo 'yaM DarmADarmapraBedataH /
kenApi tatprakAreRa pUjanIyo maheSvaraH // RKS_71.97 //
yad vA tad vA Sive deyaM Baktiyuktena cetasA /
arunDatyA sA BaraRyA sAvitryA ca taTA taTA // RKS_71.98 //
ahalyayA menakayA marutvatyA ca ramBayA /
apsarogaRasaNGES ca surasidDagaREs taTA // RKS_71.99 //
narmadAtawam ASritya pUjito yena SaNkaraH /
tena vE vipulA BogAH prAptA mokzaS ca BArata // RKS_71.100 //
na pUjayed DaraM yas tu SivamAyAvimohitaH /
na tasya svargamokzO ca kElAsaM prati kA kaTA // RKS_71.101 //
na ca svargasya rAjyasya BAjanaM ca narADipa /
sarvatIrTamayI revA sarvadevamayo haraH // RKS_71.102 //
sarvaDarmamayI budDiH kzamAsatyam ayaM tapaH /
brahmacaryaM tapomUlaM paYcendriyavinigrahaH // RKS_71.103 //
kzamA satyaM japo 'DItaM tapaH saMyamalakzaRam /
etat te kaTitaM rAjaM Sivena kaTitaM purA // RKS_71.104 //
mayA ca tava rAjendra BrAtFRAM ca viSezataH /
na sAmAnyatarA devI kaTitA yA mayA tava // RKS_71.105 //
dvIpeSvaraH kapileSvaras taTA vE narakeSvaraH /
etAn devAn samutTAya yaTAvat parikIrtayet // RKS_71.106 //
sarvatIrTaPalaM prApya Sivaloke mahIyate /
aGOGe ca parikzIRe prApyate saptakalpagA // RKS_71.107 //
SivaH saMnihito yasyAM SivakzetraM tataH param /
SravaRAt kIrtanAd asya Sivaloke mahIyate // RKS_71.108 //

iti SrIskandapurARe revAKaRqe dvIpeSvaravarRano nAmEkasaptatitamo 'DyAyaH ||


RKS aDyAya 72

mArkaRqeya uvAca:
narmadAsaNgamaM puRyaM surasidDanizevitam /
tatra snAtvA divaM yAnti pUjayitvA maheSvaram // RKS_72.1 //
AgacCantI purA loke narmadA BaratarzaBa /
stutA pUrvaM namaskftya devEr brahmarziBis taTA // RKS_72.2 //
tvayA pavitritaM puRyaM martyalokaM carAcaram /
apAM rUpagatA revA harasya paramA kalA // RKS_72.3 //
umA kAtyAyanI gaNgA yamunA ca sarasvatI /
cAmuRqA carcikA devI revA tvaM saptakalpagA // RKS_72.4 //
SivajA pravahA puRyA mekalAdrisutA stutA /
yajYayUpA ca mUrDA ca svargamokzapradA taTA // RKS_72.5 //
tAriRI sarvaBUtAnAM pApaGnI ca taraNgiRI /
lakzmIH svAhA svaDA cEva puruhUtA yaSasvinI // RKS_72.6 //
tvayA vyAptaM jagatkftsnam apAM rUpeRa suvrate /
saNgamaM sidDaliNgaM ca surAsuranamaskftam // RKS_72.7 //
atra dattaM hutaM sarvam etad Bavati cAkzayam /
atyadButaM mahArAja narmadAsnAnam arcanam // RKS_72.8 //
anekAni sahasrARi vimAnAni yuDizWira /
nAnAratnapraBAjAlEH sUryakowisamAni ca // RKS_72.9 //
gatAni DarmarAjasya purIM vIRAdiniH svanEH /
nAdayanti divaM BUmiM vedanirGozaRAdiBiH // RKS_72.10 //
ekasmin samaye dfzwvAScaryaM vEvasvato nfpaH /
atriS cEva vaSizWaS ca pulastyaH pulahaH kratuH // RKS_72.11 //
ityAdyAH sapta munayo DarmADarmavicArakAH /
Sivena sTApitAH pUrvaM hariRA brahmaRA taTA // RKS_72.12 //

yuDizWira uvAca:
akzIRakarmabanDus tu puruzo munisattama /
paraM padam avApnoti tan me kaTaya kalpaga // RKS_72.13 //

mArkaRqeya uvAca:
vizRunA kaTitaM pUrvaM brahmaRe ca mahAtmane /
prapadye puRqarIkAkzaM devaM nArAyaRaM harim // RKS_72.14 //
lokanATaM sahasrAkzam akzaraM paramaM padam /
BagavantaM prapadye 'haM BUtaBavyaBavatpraBum // RKS_72.15 //
srazwAraM sarvaBUtAnAm anantabalapOruzam /
padmanABaM hfzIkeSaM prapadye satyam avyayam // RKS_72.16 //
hiraRyagarBaM BUgarBam amftaM viSvatomuKam /
anaSvaramanATaM ca prapadye BAskaradyutim // RKS_72.17 //
sahasraSirasaM devaM vEkuRWaM tArkzyavAhanam /
prapadye sUkzmam acalaM vareRyam aBayapradam // RKS_72.18 //
nArAyaRaM hariM cEva yogAtmAnaM sanAtanam /
SaraRyaM sarvalokAnAM prapadye DruvamISvaram // RKS_72.19 //
yaH praBuH sarvaBUtAnAM yena sarvam idaM tatam /
yaH saMhArakaro devaH sa me vizRuH prasIdatu // RKS_72.20 //
yasmAj jAtaH purA brahmA padmayoniH prajApatiH /
prasIdatu sa me vizRuH pitAmahaparaH praBuH // RKS_72.21 //
purA laye tu saMprApte nazwe loke carAcare /
ekas tizWati yogAtmA sa me vizRuH prasIdatu // RKS_72.22 //
jayed yaH pfTivIM satyaM kAlo DarmaH kriyAPalam /
gaRAkAraH sa tAM vAco vAsudevaH prasIdatu // RKS_72.23 //
yogAvAsa namastuByaM sarvAvAsa varaprada /
yajYaBogin paYcaBogin nArAyaRa namo 'stu te // RKS_72.24 //
caturmUrte jagadDAma lakzmIvAsa varaprada /
viSvAvAsa namaste 'stu sAkzIBUta jagatpate // RKS_72.25 //
ajeyaH zaqviBAgEkaviSvamUrtir vfzAkapiH /
mfgADipaS ca kAlaS ca namas te jYAnasAgara // RKS_72.26 //
avyaktAdaRqam utpannam avyaktAd aparaH praBuH /
yasmAt parataraM nAsti tam asmi SaraRaM gataH // RKS_72.27 //
cintayanto hi yaM nityaM brahmeSAnAdayaH praBum /
ekAMSena jagatsarvaM yo vizwaBya viBuH sTitaH // RKS_72.28 //
agrAhyo nirguRaH SAstA tam asmi SaraRaM gataH /
divAkarasya somasya maDye jyotir iva sTitam // RKS_72.29 //
kzetrajYa iti yaM prAhuH sa mahAtmA prasIdatu /
sAMKyayogena ye cAnye sidDAS cEva maharzayaH // RKS_72.30 //
yaM viditvA vimucyante sa mahAtmA prasIdatu /
namaste sarvatoBadra sarvato 'kziSiromuKa // RKS_72.31 //
nirvikAra namaste 'stu Adikalpa hfdi sTita /
atIndriya namastuByaM paramAtman namo 'stu te // RKS_72.32 //
ye ca tvAm aBijAnanti saMsAre na vasanti te /
rAgadvezavinirmuktA loBamohavivArjitAH // RKS_72.33 //
aSarIraH suguptaH san sarvadehezu tan mayaH /
avyaktabudDy ahaMkAramahABUtendriyARi ca // RKS_72.34 //
tvayi tAni na tezu tvaM te ca tAni na tu svayam /
avyakto nAtikUwasTo guRAnAM praBurISvaraH // RKS_72.35 //
Avarto hetur ahitaH praBuH svAtmavyavasTitaH /
namaste puRqarIkAkza vAsudeva namo 'stu te // RKS_72.36 //
ISvaro 'si jagannATa kim ataH paramucyate /
BaktAnAM muktidas tvaM ca guruS ca tridaSeSvaraH // RKS_72.37 //
same BUtapatis tvaM hi praBur janmani janmani /
ahaMkAreRa badDo vA taTA sattvAdiBir gaREH // RKS_72.38 //
pfTivIM yAtu me GrARaM yAtu me rasanAjalam /
cakzurhutASanaM yAtu sparSo me yAtu mArutam // RKS_72.39 //
SabdaS cAkASam AyAtu mano vE kAraRaM taTA /
ahaMkAraS ca me budDiM tvayi budDir mamAstv iti // RKS_72.40 //
viyogaH sarvakaraREr guREr BUtEs taTA 'stu me /
sattvaM rajastamaS cEva prakftiM svAM viSantu me // RKS_72.41 //
praBoH praBumanavadyaM prapadye 'haM naraH praBum /
sahasraSirasaM devaM maharziM BUtaBAvanam // RKS_72.42 //
brahmayoniS ca viSvasya sa me vizRuH prasIdatu /
brahmapatnyAM pralIyante nazwe sTAvarajaNgame // RKS_72.43 //
AhUtasaMplave cEva lIyate prakftO mahat /
hUyate ca punas tAByAM sa me vizRuH prasIdatu // RKS_72.44 //
agnisomArkadevAnAM brahmarudrendrayoginAm /
yaste jayati tejAMsi sa me vizRuH prasIdatu // RKS_72.45 //
ajastvaM jagataH panTA amUrtirvISvamUrtijit /
navaM praDAnaM ca mahAn puruzaS cetano 'lasaH // RKS_72.46 //
agopyo yaH parataras tam eva SaraRaM gataH /
somasUryopamas tejo yo 'vatArayati svayam // RKS_72.47 //
vijAyante diSo yasmAt sa mahAtmA prasIdatu /
guRavAn nirguRaS cEva cetano 'cetano svagaH // RKS_72.48 //
sUkzmaH sarvagato dehaH sa mahAtmA prasIdatu /
sUryamaDye sTitaH somas tasya maDye tu saMsmftaH // RKS_72.49 //
BUtatvAd yo 'calo dIptaH sa mahAtmA prasIdatu /
ekatvAt tava nAnAtvaM ye viduryAnti te param // RKS_72.50 //
samaH sarvezu BUtezu pradvezyAtmajanapriyaH /
samaM Bajaty anAkANkzI Bajate nAnyacetasaH // RKS_72.51 //
yo 'yaM sarvAtmanA jYeyaH sa me vizRuH prasIdatu /
carAcaram idaM sarvaM BUtagrAmaM caturviDam // RKS_72.52 //
tvayi taM tantuvat protaM sUtre maRigaRA iva /
na te Darmo hy aDarmo 'sti na garBo janma vA punaH // RKS_72.53 //
jarAjanmavimokzArTaM tam eva SaraRaM gataH /
indriyARi guRaS cEva SvAsocCvAsaS ca yonizu // RKS_72.54 //
kevalaM dAruvad dehaM naSyaM yat paramApadam /
svayam ekAkiBAvo me janmato 'tra punarBavaH // RKS_72.55 //
tvad budDis tvad gataprARA tvad Baktas tvat parAyaRaH /
tvAm evAhaM smarizyAmi maraRe paryupasTite // RKS_72.56 //
pUrvadehe kftA ye tu vyADayaH praviSantu mAm /
vAtAdayaS ca duHKAni fRaM tan muYcatAt praBo // RKS_72.57 //
SreyasAM ca paraM Sreyas tv anyezAM ca yaSasvinAm /
sarvapApaviSudDyarTaM puRyaM yatparamaM padam // RKS_72.58 //
prAtar utTAya satataM maDyAhne ca dinakzaye /
ajasraM ca taTA japyaM sarvapApopaSAntidam // RKS_72.59 //
hariM kfzRaM hfzIkeSaM vAsudevaM janArdanam /
praRato 'smi jagannATaM sa me pApaM vyapohatu // RKS_72.60 //
govarDanaDaraM devaM gobrAhmaRahite ratam /
praRato 'smi gadApARiM sa me pApaM vyapohatu // RKS_72.61 //
SaNKinaM cakriRaM vizRuM SArNgiRaM maDusUdanam /
praRato 'smi patiM lakzmyAH sa me pApaM vyapohatu // RKS_72.62 //
dAmodaraM mudA yuktaM puRqarIkAkzam avyayam /
praRato 'smi sTitaM sTityE sa me pApaM vyapohatu // RKS_72.63 //
nArAyaRaM naraM sOmyaM mADavaM ca janArdanam /
SrIvatsaM SrIvapuH SrImac CrIDaraM SrIniketanam // RKS_72.64 //
praRato 'smi SriyaH kAntaM sa me pApaM vyapohatu /
yam ISaM sarvaBUtAnAM DyAyanti ca tamakzaram // RKS_72.65 //
vAsudevamanirdeSyaM tam asmi SaraRaM gataH /
sarvabanDavinirmukto yaM praviSya punarBavam // RKS_72.66 //
puruzo nEva prApnoti tam asmi SaraRaM gataH /
kftvA brahmavapuH sarvaM sadevAsuramAnuzam // RKS_72.67 //
yaH karoti punaH sfzwiM tam asmi SaraRaM gataH /
brahmarUpaDaraM devaM yonirUpaM janArdanam // RKS_72.68 //
sfzwitve saMsTitaM nityaM praRato 'smi janArdanam /
yasmAn nAnyat paraM kiMcid yasmin sarvam idaM jagat // RKS_72.69 //
yaH sarvamaDyago 'nantaH sarvagaM taM namAmy aham /
yo 'sti BUtezu sarvezu sTAvare jaNgamezu ca // RKS_72.70 //
vizRur eva sa vE pApaM mamASezaM praRaSyatu /
na vfttaM nirvftaM karma vizRor yatkarma vA kftam // RKS_72.71 //
anekajanmakarmotTaM pApaM naSyati me taTA /
niSAyAM ca taTA prAtar maDyAhRe cAparAhRayoH // RKS_72.72 //
ajYAnAc ca kftaM pApaM karmaRA manasA girA /
yatkftaM cASuBaM kiMcit tatsarvaM naSyatu kzaRAt // RKS_72.73 //
tatsarvaM vilayaM yAtu toyezu lavaRaM yaTA /
parapIqAM ca nindAM ca kurvato janma nArjitam // RKS_72.74 //
paradravyaparakzetravAYCA kroDodBavaM ca yat /
tatsarvaM vilayaM yAtu toyezu lavaRaM yaTA // RKS_72.75 //
vizRave vAsudevAya haraye keSavAya ca /
janArdanAya kfzRAya namo BUyo namo namaH // RKS_72.76 //
nABAgo nAma rAjarzir narmadAtIrasaNgame /
cakAra stotram atulaM vEzRavaM tu prajApatiH // RKS_72.77 //
brahmaRo 'NgirasA prAptaM tasmAd indreRa BArata /
vaSizWaH SrAvayAmAsa nABAgaM rAjasattamam // RKS_72.78 //
snAtvA ca narmadAtoye dattvA dAnAny anekaSaH /
kAmikaM yAnamAruhya nABAgaH svapurIM yayO // RKS_72.79 //
stOti nAmasahasreRa yaH stavena janArdanam /
na tasya punarAvfttirGore saMsArasAgare // RKS_72.80 //

iti SrIskandapurARe revAKaRqe vizRustutirnAma dvisaptatitamo 'DyAyaH ||


RKS aDyAya 73

mArkaRqeya uvAca:
tato gacCec ca rAjendra meGanAdam iti smftam /
jalamaDye mahAdevo yatra tizWaty adarSitaH // RKS_73.1 //

yuDizWira uvAca:
jalamaDye mahAdevas tizWate kena hetunA /
uttaraM dakziRaM kUlaM varjayitvA dvijottama // RKS_73.2 //

mArkaRqeya uvAca:
etad AKyAnam atulaM puRyaM SrutisuKAvaham /
purARe yacCrutaM tAta tat te vakzyAmy aSezataH // RKS_73.3 //
purA tretAyuge tAta pOlastyo devakaRwakaH /
trilokavijayI rOdraH surAsuraBayaMkaraH // RKS_73.4 //
devadAnavayakzARAM ganDarvoragarakzasAm /
avaDyo varadAnena yatra paryawate mahIm // RKS_73.5 //
tatra devagirO ramye dAnavo baladarpitaH /
mayo nAmeti viKyAto mahAnAsIn nfpeSvara // RKS_73.6 //
rAvaRas taM tato gatvA vinayAvanataH sTitaH /
pUjito dAnasaMmAnEr mayaM vacanam abravIt // RKS_73.7 //
kasyeyaM padmapatrAkzI pUrRacandraniBAnanA /
kiM nAmaDeyA tapate tapa ugraM kaTaM viBo // RKS_73.8 //

maya uvAca:
dAnavAnAM patiH SrezWo mayo 'haM nAmanAmataH /
BAryA tejavatI nAma mameyaM tanayA SuBA // RKS_73.9 //
mandodarIti viKyAtA tapate patikAraRAt /
SrutvA tu vacanaM tasya rAvaRo madadarpitaH // RKS_73.10 //
praSritaH praRato BUtvA mayaM vacanam abravIt /
pOlastyo nAma rAjAhaM devadAnavadarpahA // RKS_73.11 //
prArTayAmi mahABAga sutAM tvaM dAtum arhasi /
jYAtvA pEtAmahaM vaMSaM mayenApi mahAtmanA // RKS_73.12 //
sutA dattA rAvaRAya kftvA viDiviDAnataH /
gfhItvA tAM tadA rakzaH pUjyamAno niSAcarEH // RKS_73.13 //
divyEr yAnEr vimAnES ca krIqate tu tayA saha /
putraM putravatAM SrezWo janayAmAsa BArata // RKS_73.14 //
tenEva jAtamAtreRa ravo mukto mahAtmanA /
saMvartakasya meGasya yena loko jaqIkftaH // RKS_73.15 //
SrutvA tanninadaM GoraM trasto lokapitAmahaH /
nAma cakre tadA tasya meGanAdo Bavizyati // RKS_73.16 //
etan nAmakftaM so 'pi paramaM vratam AsTitaH /
BAvayAmAsa deveSam umayA saha SaNkaram // RKS_73.17 //
vratEr niyamadAnES ca homEr jApyErviDAnataH /
kfcCracAndrAyaREr divyEH kliSyate ca kalevaram // RKS_73.18 //
evam anyad dine tAta kElAsaM DaraRIDaram /
gatvA liNgam ayaM prApya prasTito dakziRAmuKaH // RKS_73.19 //
narmadAtawam ASritya snAtukAmo mahAbalaH /
nikzipyApUjayad devaM kftvA jApyaM janeSvaraH // RKS_73.20 //
gantukAmaH paraM mArgaM laNkAyAM nfpasattama /
ekaM samudDftaM liNgaM gfhitaM savyapARinA // RKS_73.21 //
praTamaM ca dvitIyaM ca BaktyA pOlastyanandanaH /
tadA devamahAliNgaM patitaM narmadAmBasi // RKS_73.22 //
pAhi pAhIti tenokto liNgena paramezWinA /
dvitIyaM patitaM tAvad uttare narmadAtawe // RKS_73.23 //
meGanAdeti viKyAtaM liNgaM tatra suSoBanam /
maDyameSvaranAmeti jalamaDye vyavasTitam // RKS_73.24 //
yAvad udDartukAmo 'sO saptapAtAlam Agamat /
devayor niScayaM jYAtvA nivftto 'sO niSAcaraH // RKS_73.25 //
jagAmAkASam AviSya pUjyamAno niSAcarEH /
tadA praBfti tattIrTaM meGanAdeti viSrutam // RKS_73.26 //
meGAraveti viKyAtam uttare KewakaH SuBaH /
pUrve tu garjanaM nAma sarvapApakzayaMkaram // RKS_73.27 //
tasmiMs tIrTe tu rAjendra yas tu snAnaM samAcaret /
ahorAtrozito BUtvA sa laBecCASvataM SuBam // RKS_73.28 //
piRqadAnaM tu yaH kuryAt tasmiMs tIrTe narADipa /
tena dvAdaSa varzARi pitaras tarpitA divi // RKS_73.29 //
yas tu Bojayate viprAMs tasmiMs tIrTe narADipa /
yatPalaM yoginAM tatra laBate nAtra saMSayaH // RKS_73.30 //
agniveSaM jale vApi aTavApi hy anASakam /
anivartikA gatis tasya syAd idaM SaNkaro 'bravIt // RKS_73.31 //
evaM te naraSArdUla garjiteSvaram uttamam /
kaTitaM smaraRAd eva sarvapApakzayaM karam // RKS_73.32 //

iti SrIskandapurARe revAKaRqe meGanAdeSvaramahimAnuvarRano nAma trisaptatitamo 'DyAyaH ||


RKS aDyAya 74

mArkaRqeya uvAca:
tato gacCec ca rAjendra dArutIrTam anuttamam /
dAruko yatra saMsidDim indrasya dayitaH saKA // RKS_74.1 //

yuDizWira uvAca:
dArukeRa kaTaM tAta tapaScIrRaM purA 'naGa /
viDAnaM Srotum icCAmi sarvapApakzayaM karam // RKS_74.2 //

mArkaRqeya uvAca:
ahaM te kaTayizyAmi vicitraM yat purAtanam /
vfttaM samaBavat tatra fzIRAM BAvitAtmanAm // RKS_74.3 //
sUto vajraDarasyAsIt mAtalirnAmanAmataH /
sa putraM SaptavAn pUrvaM kaTaMcit kAraRAntare // RKS_74.4 //
SApahetor vepamAna indrasya caraRO SuBO /
prapIqya tatra devendraM vijYApayati BArata // RKS_74.5 //
mama tAtABiSaptasya anATasya sureSvara /
karmaRA kena SApasya GorasyAnto Bavizyati // RKS_74.6 //

Sakra uvAca:
narmadAtawam ASritya tozaya tvaM maheSvaram /
tizWa yAvad yugasyAntaM punarjananam Apsyasi // RKS_74.7 //
punarBUtvA yadukule dAruko nAma nAmataH /
ArohayitvA deveSaM SaNKacakragadADaram // RKS_74.8 //
mAnuzaM tatra sampannaM tataH sidDim avApsyasi /
evam uktas tu devena sahasrAkzeRa BArata // RKS_74.9 //
praRamya SirasA BUmim Agato 'sO hatapraBaH /
narmadA tawam ASritya karSitasvakalevaraH // RKS_74.10 //
vratopavArsEr viviDEr japahomaparAyaRaH /
mahAdevaM mahAtmAnaM varadaM SUlapARinam // RKS_74.11 //
aBajat parayA BaktyA yAvad AhUtasamplavam /
aMSAvataraRe vizRos tato BUtvA mahAmatiH // RKS_74.12 //
tozayitvA jagannATaM tato yAtaH sa sadgatim /
eza te samBavas tAta dArutIrTasya suvrata // RKS_74.13 //
kaTitas tu mayA pUrvaM yaTA me SaNkaro 'bravIt /
tato yuDizWiro rAjA vismayAvizwacetanaH // RKS_74.14 //
BrAnto 'valokayAmAsa stabDaromA muhur muhuH /
tasmiMs tIrTe naraH snAtvA viDipUrvaM nareSvara // RKS_74.15 //
upAsya saByAM tatrEva saMtarpya pitfdevatAH /
dehatyAgaM ca tatrEva yaH karoti samAhitaH // RKS_74.16 //
so 'SvameDaPalaM prApya ramate SivasanniDO /
tasmiMs tIrTe tu yo BaktyA Bojayed brAhmaRaM SuciH // RKS_74.17 //
sa tu viprasahasrasya laBate Palam uttamam /
snAnaM dAnaM tapo homaH svADyAyaH pitftarpaRam // RKS_74.18 //
yatkftaM tu SuBaM tatra tatsarvaM laBate 'kzayam // RKS_74.19 //

iti SrIskandapurARe revAKaRqe dArutIrTatamahimAnuvarRano nAma catuHsaptatitamo 'DyAyaH ||


RKS aDyAya 75

mArkaRqeya uvAca:
tato gacCec ca rAjendra devatIrTam anuttamam /
yatra devAs trayastriMSat taptvA sidDiM parAM gatAH // RKS_75.1 //
purA devAsure yudDe dAnavEr baladarpitEH /
indro devagaREH sArdDaM svarAjyAc cyAvito BfSam // RKS_75.2 //
hastyaSvaraTayAnOGEr mardayitvA ca vAhinIm /
viSaktA Bejire mArgaM prahArEr jarjarIkftAH // RKS_75.3 //
jamBaSumBaniSumBAdyEs tu huRqagrahakEH saha /
baliBir bADitAH sarve brahmARam upatasTire // RKS_75.4 //
praRamya SirasA devaM brahmARaM paramezWinam /
vyajYApayanta deveSam indrAgnikapurogamAH // RKS_75.5 //
paSya paSya mahABAga dAnavEr AkulIkftAH /
bADitAH putradArAByAM tvAm eva SaraRaM gatAH // RKS_75.6 //
paritrAyasva deveSa sarvalokapitAmaha /
nAnyA gatiH sureSAna muktvA tvAM paramezWinam // RKS_75.7 //

brahmovAca:
dAnavAnAM viGAtArTaM narmadAtawam ASritAH /
tapaH kuruta Bo devAs tapo hi paramaM balam // RKS_75.8 //
nAnyopAyo na vE mantro na vidyA na ca vikramaH /
vinA revAjalaM puRyaM sarvapApakzayaM karam // RKS_75.9 //
dAridryavyADimaraRabanDanavyasanAni ca /
etAni cEva pApasya PalAnIti matir mama // RKS_75.10 //
evaM jYAtvA viDAnena tapaH kuruta duzkaram /
pUjyate SAmBavaM sarvEH prApnuyAtABayaM tataH // RKS_75.11 //
tacCrutvA vacanaM devA brahmaRaH paramezWinaH /
narmadAmAgatAH sarve tadendrAgnipurogamAH // RKS_75.12 //
vicerus tatra vipulaM tapaH paramaduHsaham /
sakalpEH paramAM rAjaMs tat te sidDim avApnuvan // RKS_75.13 //
tadA praBfti tat tIrTaM devatIrTam iti Srutam /
gIyate sarvalokezu sarvapApakzayaMkaram // RKS_75.14 //
tatra SradDAtmanA yo 'pi viDinApi samanvitaH /
snAnaM samAcared BaktyA sa laBen mOktikaM Palam // RKS_75.15 //
yas tam arcayate devaM sarvadevEs tu pUjitam /
laBate cASvameDasya PalaM yAgasya cottamam // RKS_75.16 //
yas tu Bojayate viprAMs tasmiMs tIrTe narADipa /
tatra devaSilA ramyA mahApuRyAdrirvaDinI // RKS_75.17 //
saMnyAsena mftAnAM tu narARAmakzayA gatiH /
agnipraveSaM yaH kuryAd devatIrTe yuDizWira // RKS_75.18 //
rudraloke vaset tAvad yAvad AhUtasamplavam /
evaM snAnaM japo homaH svADyAyo devatArcanam // RKS_75.19 //
sukftaM duzkftaM vApi tatra tIrTe 'kzayaM Bavet /
etAvad viDir uddizwA utpattiS cEva BArata // RKS_75.20 //
devatIrTasya caritaM sarvatIrTezv anuttamam // RKS_75.21 //

iti SrIskandapurARe revAKaRqe devatIrTamahimAnuvarRano nAma paYcasaptatitamo 'DyAyaH ||


RKS aDyAya 76

mArkaRqeya uvAca:
tatogacCec ca rAjendra guhAvAsIti cottamam /
yatra sidDo mahAdevo guhAvAsIti SaNkaraH // RKS_76.1 //

yuDizWira uvAca:
kena kAryeRa viprendra guhAvAsIti SaNkaraH /
etad vistarataH sarva kaTayasva mamAnaGa // RKS_76.2 //
Srotum icCAmy ahaM deva sarvaM kOtUhalaM hi me /

mArkaRqeya uvAca:
mahApraSnaH kfto mAM yo mahAprAjYa nareSvara // RKS_76.3 //
purARe vistaro 'py asya na Sakyo hi mayADunA /
vfdDaBAvAt kaTayitum ahaM ca bahukAlikaH // RKS_76.4 //
pUrva dAruvane viprA vasanti sma surEH samAH /
brahmacArI gfhasTaS ca vAnaprasTo yatis taTA // RKS_76.5 //
svaDarmaniratAnAM ca kaTitaM paramaM padam /
tAvadvasantasamaye kasmiMScit kAraRAntare // RKS_76.6 //
vimAnasTo mahAdevo gamyamAnomayA saha /
dadarSa ca janAvAsaM vedaDvanininAditam // RKS_76.7 //
agatAgatasaMvAsaM sarvapApakzayaM karam /
taddfzwvA muditAM devIM harzagadgadayA girA // RKS_76.8 //
uvAca vacanaM devo dfzwvA tApasayozitaH /
nAnyaM devaM na vE DarmaM DyAyanti himanandini // RKS_76.9 //
etac CrutvA paraM vAkyaM devadevena BAzitam /
kOtUhalasamAvizwA SaNkaraM punar abravIt // RKS_76.10 //
yat tvayoktaM mahAdeva patiDarmaparAstriyaH /
tAsAm anaNgo BUtvA tvaM caritraM kzoBaya praBo // RKS_76.11 //

mahAdeva uvAca:
tvayoktaM vacanaM devi na cEtad rocate priye /
brAhmaRA hi mahABAgA na tezAM vipriyaM caret // RKS_76.12 //
manyupraharaRA viprAS cakrapraharaRo hariH /
cakrAt tIkzRataro manyus tasmAd vipraM na kopayet // RKS_76.13 //
na te devA na te lokAs te nAgA nAsurAs taTA /
dfSyante ca triBir lokEr etEr uzwEr na vaYcitAH // RKS_76.14 //
tezAM kzoBakaraH prAyaH svargaBogaPalacyutaH /
yezAM tuzwA mahABAgA brAhmaRAH kzitidevatAH // RKS_76.15 //
tezAM Darmas taTArTaS ca kAmo mokzo na saMSayaH /
evaM jYAtvA mahABAge AgrahastyajyatAm ayam // RKS_76.16 //
etal lokavirudDaM hi yadIcCasi vaSe suKam /

devy uvAca:
nAhaM te dayitA deva nAhaM te vaSavartinI // RKS_76.17 //
anyAyaDarzaRAM cAtra sarvAsAM kuru suvrata /
lokAloke mahAdeva aSakyaM nAsti te viBo // RKS_76.18 //
kriyatAM mama devEtatparaM kOtUhalaM praBo /
evam ukto mahAdevo devyAH priyahite rataH // RKS_76.19 //
kftvA kApAlikaM rUpaM yayO dAruvanaM prati /
mahAhinAM jawAjUwaM niyamya SaSiBUzaRaH // RKS_76.20 //
kaNkatrARaM paraM kftvA taTA sOvarRakuRqale /
vyAGracarmaparIDAno hArakeyUraBUzitaH // RKS_76.21 //
nUpurArAvanirGozEH kampayaMS ca vasunDarAm /
mahAqamaruGozeRa vIraGaRwAninAdinA // RKS_76.22 //
praBAtasamaye prApte tatra dAruvanaM gata /
tAvad viprajanaH sarvaH puzpamUlaPalASanaH // RKS_76.23 //
nirgato bahuBiH sArDaM paWyamAna itas tataH /
taddfzwvA mahadAScaryarUpaM devasya BArata // RKS_76.24 //
yuvatIjanaH pramattaS ca kAmena kaluzIkftaH /
surUpaM paramaM dfzwvA sarvAs tAS ca varAnanAH // RKS_76.25 //
kleSaBAvaM tadAgacCan yAS ca dAruvane striyaH /
vikArA bahavas tAsAM devaM dfzwvA manojavam // RKS_76.26 //
saMjAtA viprapatnInAM tAM SfRuzva nfpottama /
pariDAnaM na jAnanti pariBrazwaM karodyatAH // RKS_76.27 //
dAtukAmA taTA BEkzyaM cezwituM nEva Sakyate /
kAcid dfzwvA mahAdevaM rUpayOvanagarvitA // RKS_76.28 //
utsaNge saMsTitaM vAlaM patitaM vyasmarat tataH /
kAmabARahatA cAnyA bAhuByAM pIqati stanO // RKS_76.29 //
niHSvasantI taTA cAnyA na kiMcit parijalpate /
evam akzoBayat sarvA maheSaH patidevatAH // RKS_76.30 //
cAlitAstA viditvA tu nirjagmur dvArisatvarAH /
saMcitAH paramaM kftvA sarvA devo maheSvaraH // RKS_76.31 //
kzoBayitvA gaRaM strIRAM gataS cAdarSanaM ca tam /
tato vipragaRaH sarvaH samAyAto dadarSa ha // RKS_76.32 //
kzoBitaM strIjanaM sarvaM hareRa kroDamAviSat /
kroDAvizwo dvijaH kaScid daRqam udyamya DAvati // RKS_76.33 //
kuWArahasto hy aparas taTAnyo darBamuzwimAn /
itaScetaSca te sarve BramitvA tac ca kAnanam // RKS_76.34 //
ekIBUtA mahAtmAno vyAjahuS ca ruzA giram /
yadi dattaM hutaM kiMcid guravastozitA yadi // RKS_76.35 //
tena satyena devasya liNgaM patatu BUtale /
evaM satyapraBAveRa vacanena dvijanmanAm // RKS_76.36 //
devasya paSyato liNgaM patitaM DaraRItale /
hAhAkAro mahAnAsIl lokAloke tu BArata // RKS_76.37 //
devasya patitaM liNgaM jagaty eva mahAkzayam /
patamAnasya liNgasya Sabdo 'BUt tatra dAruRaH // RKS_76.38 //
patanti parvatAgrARi Sozam AyAnti sAgarAH /
devasya patite liNge vimAnEr devadAnavAH // RKS_76.39 //
sametya sahitAH sarve brahmaRA paramezWinA /
kftAYjalipuwA devaM stuvanti viviDEH stavEH // RKS_76.40 //
tatas tuzwo jagannATo devAnAM varado 'Bavat /
devo 'pi patite liNge SApena DaraRItale // RKS_76.41 //
gatvA dAruvanaM viprAMs tozayAmAsa BArata /
viSvAmitro vaSizWAdyA jAbAlir aTa kASyapaH // RKS_76.42 //
sametya sahitAH sarve tam Ucus tripurAntakam /
mahAjano 'pi balavAn nAvajYeyaH sureSvaraH // RKS_76.43 //
kzAntiyukto 'pi BUtvA ca Bavizyasi gataklamaH /
viDvaMsitA vipradArA yad etal liNgam uttamam // RKS_76.44 //
patitaM te mahAdeva etat puRyaM Bavizyati /
tatpuRyaM nAgnihotreRa agnizwomEr na laByate // RKS_76.45 //
yacCarma rudra prApsyanti mAnavA liNgapUjayA /
devAnAM cEva yakzARAM ganDarvoragarakzasAm // RKS_76.46 //
vacanena tu viprARAm etat puRyaM Bavizyati /
brahmavizRvindrarudrARAM darSanena ca yatPalam // RKS_76.47 //
tatPalaM tasya liNgasya darSane sakalaM laBet /
evam ukto jagannATaH praRipatya dvijottamAn // RKS_76.48 //
mudA paramayA yuktas tAMS cEva pratyaBAzata /
brAhmaRA jaNgamaM tIrTaM nirjalaM sarvakAmikam // RKS_76.49 //
yezAM vAkyodayenEva SudDyanti malanA janAH /
kiMcit tIrTaM na hi kzetramUzaraM gahvarARi ca // RKS_76.50 //
brAhmaRAc CrezWam uddizwaM yatra gatvA viSudDyati /
pfTivyAM yAni tIrTAni gaNgAdyAH saritas taTA // RKS_76.51 //
ekasyA vipravAkyasya kalA nArhanti zoqaSIm /
aBinandya dvijAn sarvAn anujYAto mahAnfziH // RKS_76.52 //
tato 'gAc ca mahAdevo narmadAtawam uttamam /
parama vratam AsTAya guhAvAsaM mahArbudam // RKS_76.53 //
mOnaM cacAra BagavAYjapaDyAnarataH sadA /
samApte niyame tAta sTApayitvA maheSvaram // RKS_76.54 //
vandyamAnaH surEH sArDaM kElAsam agamat praBuH /
narmadAyAs tawe yena sTApitaH parameSvaraH // RKS_76.55 //
tenEva kAraRenAsO narmadeSvaramuttamam /
yad yad Acarati SrezWas tattad evetaro janaH // RKS_76.56 //
sa yatpramARaM kurute lokas tad anuvartate /
tatra tIrTe naraH snAtvA viDinA sujitendriyaH // RKS_76.57 //
arcayitvA mahAdevam aSvameDaPalaM laBet /
pitfByo dadate yas tu tilapuzpakuSodakam // RKS_76.58 //
trisaptapuruzAs tasya svarge pARqava modante /
yas tu Bojayate viprAn yaTASaktyA narottamaH // RKS_76.59 //
tasya tIrTapraBAveRa dattaM Bavati cAkzayam /
suvarRaM rajataM vApi brAhmaReByo yuDizWira // RKS_76.60 //
dadate toyam AspfSya so 'gnizwomaPalaM laBet /
azwamyAM ca caturdaSyAM pUjayec ca viSezataH // RKS_76.61 //
narmadeSvaram AsAdya avAptaM janmanaH Palam /
agniveSe jale vApi anASakamftaS ca yaH // RKS_76.62 //
anivartikA gatis tasya yaTA me SaNkaro 'bravIt /
etat kIrtayate yas tu narmadeSvaram uttamam // RKS_76.63 //
BaktyA SfRoti yo rAjann aSvameDaPalaM laBet // RKS_76.64 //

iti SrIskandapurARe revAKaRqe dAruvanaprasaNge narmadeSvarakIrtanaM nAma zawsaptatitamo 'DyAyaH ||


RKS aDyAya 77
tato gacCec ca rAjendra kapilAtIrTam uttamam /
snAnamAtraH prasaNgena narmadeSvarakIrtanam // RKS_77.1 //
tasmiMs tIrTe tu rAjendra kapilAM yaH prayacCati /
yAvanti romakUpAni tatprasUtikulezu ca // RKS_77.2 //
tAvanty abdasahasrARi vizRuloke mahIyate /
jale vAgnipraveSe vA aTavAnaSake naraH // RKS_77.3 //
tatra tIrTe mfto yas tu na garBe jAyate kvacit /
eva hi viDir uddizwaH sakalo nfpasattama // RKS_77.4 //
tIrTasya ca PalaM puRyaM kim anyat paripfcCasi /
DanyaM yaSasyam AyuzyaM sarvaduHKaGnam uttamam // RKS_77.5 //
etac CrutvA naro rAjan sarvapApEH pramucyate /
tato gacCet tu rAjendra karaYjeSvaram uttamam // RKS_77.6 //
tatra sidDo mahABAga dEtyo vE lokaviSrutaH /

yuDizWira uvAca:
ko 'sO sidDo mahABAga tatra tIrTe mahAtapAH // RKS_77.7 //
kasya putro 'Ta kiMkAryaM kAlaH kaH kaTaya dvija /

mArkaRqeya uvAca:
purA cAdiyuge rAjan mAnaso brahmaRaH sutaH // RKS_77.8 //
vedavedANgatattvajYo marIcir nAma nAmataH /
tasyA 'pi kaSyapo rAjan kAlena mahatAnaGa // RKS_77.9 //
putro 'Ta mAnaso jAtaH sAkzAd brahmeva cAparaH /
kzamA damA dayA dAnaM satyaM SOcam aTArjavam // RKS_77.10 //
marIces tu guRAs tv ete santi BAnti ca BArata /
evaM guRagaRAH kIrtiH kaSyape dvijasattame // RKS_77.11 //
jYAtvA prajApatir dakzo BAryArTe svasutAM dadO /
aditir vE danuS cEva taTA hyekAdaSA parAH // RKS_77.12 //
yAsAM putrAS ca pOtrAS ca jAtA BrAtarasaMKyakAH /
aditir janayAmAsa putrAnindrapurogamAn // RKS_77.13 //
nAgAn pretapiSAcAMS ca patatrIn yakzarAkzasAn /
siMhavyAGravarAhAMS ca anyA ity evam AdayaH // RKS_77.14 //
jAtAs tasya mahAbAho kaSyapasya prajApateH /
yEs tu lokatrayaM vyAptaM sTAvaraM jaNgamaM mahat // RKS_77.15 //
taTAnyaS ca mahABAgo danoH putro vyajAyata /
sarvalakzaRasampannaH karaYjo nAma nAmataH // RKS_77.16 //
baler iva mahABAga cacAra sumahat tapaH /
vareRa CandayAmAsa tripurAntakaraH praBuH // RKS_77.17 //
BoH karaYja mahAsattva parituzwo 'smi te 'naGa /
varaM vfRIzva BadraM te yat te manasi vartate // RKS_77.18 //

karaYja uvAca:
yadi tuzwo 'si me deva tripurAntakara praBo /
tataH putrES ca pOtrES ca sahitaM me DanaM kuru // RKS_77.19 //
taTety uktvA mahAdeva umayA sahitas tadA /
vfzArUQo gaREH sArDaM tatrEvAntaraDIyata // RKS_77.20 //
gate cAdarSanaM deve so 'pi dEtyo mudAnvitaH /
svanAmnA ca mahAdevaM sTApayitvA gfhaM yayO // RKS_77.21 //
tadA praBfti tattIrTaM karaYjeSvaram uttamam /
snAnamAtro naro rAjan mucyate brahmahatyayA // RKS_77.22 //
tasmiMs tIrTe mahArAja tarpayet pitfdevatAH /
so 'gnizwomasya yatpuRyaM PalaM prApnoty asaMSayam // RKS_77.23 //
anASakaM tu yaH kuryAt tasmiMs tIrTe narottama // RKS_77.24 //
aTAgnO ca jale prARAn BUtale vApi yas tyajet /
svarge sa tu vasen nUnaM varzARAm ayutadvayam // RKS_77.25 //
DanavAn sukule cAnte jAyate vipule kule /
vedavedANgatattvajYaH sarvaSAstraviSAradaH // RKS_77.26 //
rAjA vA rAjatulyo vA jAyate nAtra saMSayaH /
putrapOtrasamAyuktaH sarvavyADivivarjitaH // RKS_77.27 //
etat te sarvamAKyAtaM yat tvaM mAM paripfcCasi /
tIrTasya tu PalaM yuktyA sarvadAnezu BArata // RKS_77.28 //
etat puRyaM pApaharaM DanyaM duHKapraRASanam /
paWatAM SfRvatAM cEva tIrTamAhAtmyam uttamam // RKS_77.29 //
yas tu SrAvayate SrAdDe sa tatpitfparAyaRaH /
akzayaM tasya sarvaM syAc CaNkaras tv idam abravIt // RKS_77.30 //

iti SrIskandapurARe revAKaRqe karaYjeSvaramahimAnuvarRano nAma saptasaptatitamo 'DyAyaH ||


RKS aDyAya 78
aTa azwasaptatitamo 'DyAyaH


mArkaRqeya uvAca:
tato gacCec ca rAjendra kuRqaleSvaram uttamam /
yatra sidDiM gato devaH kuRqaDAro nfpottama // RKS_78.1 //
tapaH kftvA tu vipulaM surAsuraBayaM karam /
kuRqaDAro mandarasTaH krIqate sa nfpottama // RKS_78.2 //

yuDizWira uvAca:
kasyAnvaye samutpannaH kasya putro mahAmatiH /
tapas taptvA suvipulaM tozito yena SaNkaraH // RKS_78.3 //
etad vistaratas tAta kaTayasva mamAnaGa /

mArkaRqeya uvAca:
purA tretAyuge rAjan pOlastyo nAma viSravAH // RKS_78.4 //
upaye me mahABAga BaradvAjasutAM nfpa /
putraH putraguREryuktas tasyAM jAto DanaM jayaH // RKS_78.5 //
jAtamAtraM sutaM jYAtvA brahmA lokapitAmahaH /
cakAra nAma suprIta fzidevasamanvitaH // RKS_78.6 //
yasmAd viSravaso jAto mama pOtratvam AgataH /
tasmAd vESravaRo nAma mayA dattaM tavAnaGa // RKS_78.7 //
yaH svayaM sarvadevAnAM DanagoptA Bavizyati /
caturTo lokapAlAnAm akzayo yakzapo 'pi vA // RKS_78.8 //
yakzo yakzADipaH SrezWaH kuRqaDAro 'Bavat sutaH /
susvaMrUpavayaH prApya mAtApitroranujYayA // RKS_78.9 //
tapaS cakAra vipulaM narmadAtIram ASritaH /
yatra vyAGreSvaraM liNgaM vyAGraKewakam uttamam // RKS_78.10 //
kuRqaDAreRa tatrEva tapas taptaM sudAruRam /
grIzme paYcAgnimaDyasTo varzAsvAsAraTAraRaH // RKS_78.11 //
SiSire jalamaDyasTo vAyuBakzaH SataM samAH /
evaM varzaSate pUrRe ekANguzWo 'Bavat tataH // RKS_78.12 //
cakravad Bramate sUryamaBito BaratarzaBa /
caturTe paYcame tAvat tutoza vfzavAhanaH // RKS_78.13 //
varaM vfRIzva he vatsa yat te manasi rocate /
tad dadAmi na sandehas tapasA tozito hy aham // RKS_78.14 //

kuRqaDAra uvAca:
yadi tuzwo 'si me deva varaditsur ihAgataH /
tato mannAmakaM liNgaM tIrTaM cEtad Bavatv iti // RKS_78.15 //
taTetyuktvA mahAdevaH somo 'ntarDAnamAgamat /
jagAmA kASam AviSya kElAsaM DaraRiDaram // RKS_78.16 //
gate cAdarSana deva so 'pi yakzo mudAnvitaH /
sTApayAmAsa deveSaM kuRqaleSvaramuttamam // RKS_78.17 //
alaMkftvA gajaM DenuM DUpapuzpavilepanEH /
vitAnES cAmarES CatrEs taTEva liNgapUjanEH // RKS_78.18 //
tarpayitvA dvijAn samyag annapAnAdi BUzaREH /
prIRayitvA mahAdevaM tataH svaBavanaM yayO // RKS_78.19 //
tadA praBfti tat tIrTaM trizu lokezu viSrutam /
yuDizWira paraM puRyaM kuRqaleSvarasaMjYakam // RKS_78.20 //
tatra tIrTe tu yaH kaScid upavAsaparAyaRaH /
arcayed devam ISAnaM sarvapApEH pramucyate // RKS_78.21 //
suvarRaM rajataM vApi maRiM mOktikam eva ca /
brAhmaReByo dadAtyatra sa muKyo modate divi // RKS_78.22 //
tatra tIrTe naraH snAtvA fgyajuH sAmasu dvijaH /
fcam ekAM japitvA ca caturvedaPalaM laBet // RKS_78.23 //
tasmiMs tIrTe tu godAnam annadAnam aTApi vA /
yaH prayacCati vipreByas tatPalaM SfRu pARqava // RKS_78.24 //
yAvanti tasya romARi tatprasUtikulezu ca /
tAvad varzasahasrARi svargaloke mahIyate // RKS_78.25 //
svargavAso Bavet tasya putrapOtrasamanvitaH /
tasmiMs tIrTe mahABAga vyAGraS cEva pipAsitaH // RKS_78.26 //
nizAdAnAM BayenEva awavyAmawati svayam /
nizAdAnAM BaryEr nazwaH patito narmadAjale // RKS_78.27 //
jalapluto mahABAga liNgarUpaDaro 'Bavat /
uktaScAkASavARyA vE vyAGreSvaram anuttamam // RKS_78.28 //
pUjyaM vE trizu lokezu KyAtiM yAsyaty asaMSayam /
tatra tIrTe naraH snAtvA tal liNgam arcayet tu yaH // RKS_78.29 //
brahmahatyAdipApeByo mucyate nAtra saMSayaH /
etat te kaTitaM rAjan kuRqaleSvaram uttamam // RKS_78.30 //
SravaRAt kIrtanAd asya gosahasraPalaM laBet // RKS_78.31 //

iti SrIskandapurARe revAKaRqe kuRqaleSvaramahimA anuvarRanonAma azwasaptatitamo 'DyAyaH ||


RKS aDyAya 79

mArkaRqeya uvAca:
tato gacCet tu rAjendra pippaleSvaram uttamam /
yatra sidDo mahAyogI pippalAdo mahAtapAH // RKS_79.1 //

yuDizWira uvAca:
pippalAdasya caritaM SrotumicCAmy ahaM praBo /
mAhAtmyaM tasya tIrTasya yatra sidDo mahAtapAH // RKS_79.2 //
kasya putro mahABAga kimarTaM taptavAMs tapaH /
etad vistarataH sarvaM kaTayasva mamAnaGa // RKS_79.3 //

mArkaRqeya uvAca:
miTilAsTo mahABAga vedavedANgapAragaH /
yAjYavalkyaS ca purataS cacAra vipulaM tapaH // RKS_79.4 //
tApasI tasya BaginI yAjYavalkyasya DImataH /
cacAra sApi tatrasTA SuSrUzantI mahattapaH // RKS_79.5 //
tatas tv ekasmin samaye snAtAhani rajasvalA /
antarvAsaM kftavatI dfzwvA karkawakaM rahaH // RKS_79.6 //
yAjYavalkyo 'pi tad rAtrO pariDAnena tena vE /
svapnaM dfzwvAtyajac CukraM praBAte 'nvEzayat punaH // RKS_79.7 //
tata sA brAhmaRI tAta kim anvezyasi BArata /
kena kAryaM tava viBo vadasva mama tattvataH // RKS_79.8 //

yAjYavalkya uvAca:
apavitro mayA Badre svapno dfzwo 'dya vE niSi /
SuklaM me cAtra vastraM svaM nikziptaM tan na dfSyate // RKS_79.9 //
tacCrutvA brAhmaRI vAkyaM BItaBItABavan nfpa /
tadvastraM tu mayA brahman snAtvAntarDAnakaM kftam // RKS_79.10 //
tasyAs tad vacanaM SrutvA hAhetyuktvA mahAtapAH /
papAta sahasA BUmO CinnamUla iva drumaH // RKS_79.11 //
kim etad iti jalpantam AkASAd vAgvinirgatA /
tozayantI ca taM vipraM provAca nfpate tadA // RKS_79.12 //
nAsya dozo mayA dfzwas tava cEva SuBavrate /
tava garBodayo yena tatra dEvaM parAyaRam // RKS_79.13 //
na vinASo 'sya kartavyo yAvat kAlasya paryayaH /
taTeti vrIqitA sA ca durmaneti vimAnataH // RKS_79.14 //
pAlayAmAsa taM garBaM yAvat putro vyajAyata /
jAtamAtraM tu taM garBaM kaTayitvA na kaMcana // RKS_79.15 //
aSvasTavfkzamAsAdya sotsasarja mahItale /
yAni sattvAni lokezu sTAvarARi carARi vE // RKS_79.16 //
tAni vE pAlayantv enaM bAlakaM tyajati sma sA /
evamuktvA tataH sADvI brAhmaRI nfpasattama // RKS_79.17 //
yaTAgataM jagAmATa sAvasTAya muhUrtakam /
pAdO pARI vinikzipya vimfjya nayane SUBe // RKS_79.18 //
AsyaM ca vikftaM kftvA rurodoccEranATavat /
tena Sabdena vitrastAH sTAvarA jaNgamAS ca ye // RKS_79.19 //
akampayat mahIM tAta saSElavanakandarAm /
tato jYAtvA mahadBUtaM kzuDAvizwaM dvijarzaBam // RKS_79.20 //
na jahAti nagaS CAyAmArpayac ca tataH payaH /
ApyAyitas tatas tena amftenEva BArata /
tataH sa cintayAvizwo nirmame grahagocaram // RKS_79.21 //
tena krUrasam AcAraH krUradfzwyA nirIkzitaH /
papAta sahasA BUmO SanEScArI SanEScaraH // RKS_79.22 //
SanEScaraM bAlako 'pi pAdenEva parAmfSat /
pIqitaH so 'pi bAlena uvAca vacanaM tadA // RKS_79.23 //
kiM mayA 'pakftaM vipra pippalAda mahAmune /
nizkrAman gagane cEva pAtito DaraRItale // RKS_79.24 //
sOriRApy evam uktas tu pippalAdo mahAmuniH /
kroDarUpo 'bravId vAkyaM tac CfRuzva narADipa // RKS_79.25 //
pitfmAtfvihInasya bAlaBAvasya durmate /
pIqAM karozi kasmAt tvaM sOre tvam avaSezitaH // RKS_79.26 //

SanEScara uvAca:
krUrasvaBAvasaMjAtA mama dfzwi dvijottama /
muYca tvaM mAM ca kartAhaM yad bravIzi na saMSayaH // RKS_79.27 //

pippalAda uvAca:
adya praBftibAlAnAM janmataH zoqaSIH samAH /
pIqA tvayA na kartavyA eza te samayaH paraH // RKS_79.28 //
evam astv iti taM coktvA prajagAma yaTAgataH /
devamArgaM SanEScArI praRamya fzisattamam // RKS_79.29 //
tataS cAdarSanaM tatra gatavAn sa mahAgrahaH /
vicintayAnaS cEkAkI kroDena kaluzIkftaH // RKS_79.30 //
AgneyIM hi diSaM DyAtvA janayAmAsa pAvakam /
kfttvA mAMsaM juhAvAgnO kriyAsamBavatattvataH // RKS_79.31 //
tAvac ca janitA kftyA jvAlAmAlAviBUzitA /
hutaBuksadfSAkArA kiMkaromIti cAbravIt // RKS_79.32 //
SozayAmi samudraM kiM cUrRayAmi ca parvatam /
BUmiM ca vezwayAmIha pAtayitvA naBastalam // RKS_79.33 //
kasya mUrDni patizyAmi GAtayAmi ca kaM dvija /
SIGramAdiSa me kAryaM na kAlAtikramo Bavet // RKS_79.34 //
tasyAs tad vacanaM SrutvA pippalAdo mahAtapAH /
kroDaraktAntanayana idaM vacanam abravIt // RKS_79.35 //
mahatA kroDavegena mayA tvaM cintitA SuBe /
pitA me yAjYavalkyas tu taM tvaM GAtaya mAciram // RKS_79.36 //
evamuktA tu sA SIGraM sPuwantIva naBas talam /
miTilAsTo mahAprAjYo yatra tepe mahAtapAH // RKS_79.37 //
yAvat paSyati diNmArgaM jvalanArkasamapraBam /
yAjYavalkyo mahAtejAs tadBUtaM samupasTitam // RKS_79.38 //
tAM dfzwvA sahasAyAntIM BItaBIto mahAmuniH /
BUtenAkramito vipro janakaM nfpatiM yayO // RKS_79.39 //
SaraRArTam anuprAptaM vidDi mAM nfpasattama /
mahABUtAc ca mAM rakza yadi Saknozi mAnada // RKS_79.40 //

rAjovAca:
brahmatejoBavam BUtam anivAryaM durAsadam /
praBur nEvAdya Saknomi anyaM gacCa mahAmate // RKS_79.41 //
tataS cAnyaM nfpaSrezWaM SaraRArTI mahAtapAH /
jagAma tena cEvokta indrasya SaraRaM yayO // RKS_79.42 //
devarAja namaste 'stu mahABUtAc ca rakza mAm /
tasya tad vacanaM SrutvAbravId indras tadA vacaH // RKS_79.43 //
na ca SaktaH paritrAtuM brahmatejo hi duHsaham /
tataS ca brahmaBavanaM brAhmaRo brahmavittamaH // RKS_79.44 //
jagAma vizRuBavanaM Sakto 'pi tyaktavAn BayAt /
tataH sa paramodvigno nirASo jIvite nfpa // RKS_79.45 //
anugamyamAno BUtena agacCac ca maheSvaram /
tasya yogabalopeto mahAdevasya pARqava // RKS_79.46 //
naKamAMsAntare lupto yaTA devo na paSyati /
adfzwam agamad BUtaM jvalanArkasamapraBam // RKS_79.47 //
muYca muYceti puruza muYceSvaram uvAca ha /
evam ukto mahAdevas tena BUtena BArata // RKS_79.48 //
yogIndraM darSayAm Asa naKamAMsAntare sTitam /
saMsTApya kftyAM BUteSo jvalatkAlAnalapraBAm // RKS_79.49 //
uvAca mA BEstvaM vipra mA ca gacCa mahAmune /
tatas taM sUkzmadehasTaM mahAdevo 'bravId idam // RKS_79.50 //
kimasya tvaM mahABUta kartA kftya vadasva me /

kftyovAca:
kroDadIptena deveSa pippalAdena cintitA // RKS_79.51 //
asya dehe patizyAmi ahiMsyAM vidDi mAM praBo /
etac CrutvA mahAdevo BUtasya vadanAc cyutam // RKS_79.52 //
varizWaM banDayAmAsa yAjYavalkyasya GAtakam /
yogISvaraM taM viprendraM dattvABItiM yuDizWira // RKS_79.53 //
visarjayitvA devas taM tatrEvAntaraDIyata /
prezayitvA tu taM BUtaM pippalAdo 'pi durmanAH // RKS_79.54 //
mAtApitfvihInas tu narmadAtawam ASritaH /
ekanizWo nirAhAro varzARi zoqaSEva tu // RKS_79.55 //
tozayAmAsa deveSam umayA saha SaNkaram /

hara uvAca:
parituzwo 'smi te vipra tapasAnena suvrata // RKS_79.56 //
varaM vfRIzva te dadyAM manasABIpsitaM SuBam /

pippalAda uvAca:
yadi me BagavAMs tuzwo yadi deyo varo mama // RKS_79.57 //
atra sannihito deva mama nAmnA ca SaNkara /
evam uktas taTety uktvA pippalAdaM mahAmunim // RKS_79.58 //
jagAmAdarSanaM devo BUtasaNGEr nizevitaH /
pippalAdo gate deve snAtvA tatra mahAmBasi // RKS_79.59 //
sTApayitvA mahadevaM jagAmottaraparvatam /
tatra tIrTe naro BaktyA snAtvA mantrayuto nfpa // RKS_79.60 //
tarpayitvA pitFn devAn pUjayitvA maheSvaram /
aSvameDasya yajYasya PalaM prApnoty anuttamam // RKS_79.61 //
mfto rudrapuraM yAti pippaleSvarasanniDO /
aTavA Bojayed viprAn pitFn uddiSya BaktitaH // RKS_79.62 //
dvAdaSAbdasahasrARi tfptA gacCanti sadgatim /
saMnyAsena tu yaH kaScit tatra tIrTe tanuM tyajet // RKS_79.63 //
anivartikA gatis tasya yaTA me SaNkaro 'bravIt /
etat sarvaM samAKyAtaM yat tvaM mAM paripfzwavAn // RKS_79.64 //
mAhAtmyaM pippalAdasya pippaleSvaram uttamam /
etat puRyaM pApaharaM DanyaM duHKapraRASanam // RKS_79.65 //
paWatAM SfRvatAM cEva sarvapApapramocanam // RKS_79.66 //

iti SrIskandapurARe revAKaRqe pippaleSvaramahimAnuvarRano nAmEkonASItitamo 'DyAyaH ||


RKS aDyAya 80

mArkaRqeya uvAca:
tato gacCet tu rAjendra vimaleSvaram uttamam /
tatra devaSilA ramyA mahAdevena BAzitA // RKS_80.1 //
garjanaM KewakaM nAma tatra devaSilA SuBA /
tatra snAtvA tu yo BaktyA tarpayet pitfdevatAH // RKS_80.2 //
tasya te dvAdaSAbdAni sutfptA divi moditAH /
tasmiMs tIrTe tu yo BaktyA brAhmaRAn pUjayen nfpa // RKS_80.3 //
svalpenApi hi dAnena tasya cAnto na vidyate /

yuDizWira uvAca:
kAni dAnAni viprendra SastAni DaraRItale // RKS_80.4 //
yAni dattvA naro BaktyA mucyate sarvakilbizEH /

mArkaRqeya uvAca:
suvarRaM rajataM tAmraM maRiM mOktikam eva ca // RKS_80.5 //
BUmidAnaM taTA gAvo mocayanty aMSumAn naram /
tatra tIrTe tu yaH kaScit kurute prARasaMkzayam // RKS_80.6 //
rudraloke vaset tAvad yAvad AhUtasaMplavam /
tataH puzkariRIM gacCet kurukzetrasamAM nfpa // RKS_80.7 //
pUrvaM puzkariRI nAma kurukzetraM kalO smftam /
tatra snAtvA yajed devaM tejorASiM divAkaram // RKS_80.8 //
fcam ekAM japet sOmyaH sAmavedaPalaM laBet /
yajurvedasya japanaM fgvedasya taTEva ca // RKS_80.9 //
tryakzaraM vA japen mantraM DyAyamAno divAkaram /
AdityahfdayaM japtvA mucyate sarvakilbizEH // RKS_80.10 //
tatra tIrTe tu yaH snAtvA viDinA pUjayed dvijAn /
tasya kowiguRaM dAnaM jAyate nAtra saMSayaH // RKS_80.11 //
kArtikyAM ca taTA mADyAM vESAKyAM tu viSezataH /
amAvAsyAM vyatIpAte saMkrame vEDftO ravO // RKS_80.12 //
kurukzetre naraH snAtvA rudrasyAnucaro Bavet /
anASake jale hy agnO paYcAgnO vA taTApi vA // RKS_80.13 //
tasmiMs tIrTe mfto yas tu sa yAti paramAM gatim /
brAhmaRaH kzatriyo vESyaH SUdro vA nfpasattama // RKS_80.14 //
vihitaM karmakurvARaH sa gacCati satAM gatim /

yuDizWira uvAca:
kiM japan mucyate vyADer jYAtvA varRaM dvijottama // RKS_80.15 //
kiM kurvan mucyate prARI yAti lokam anAmayam /

mArkaRqeya uvAca:
SfRu rAjann avahita itihAsaM purAtanam // RKS_80.16 //
guhyatIrTe samAsAdya brAhmaRo muktavAn yaTA /
purA dvijavaraS cAsId govindo nAma nAmataH // RKS_80.17 //
tasya BAryA susampannA brAhmaRI ca pativratA /
tasyAM saMjanayAmAsa putram ekaM ca sundaram // RKS_80.18 //
sa bAla eva Bavane krIqate SiSulIlayA /
kadAcid brAhmaRaSrezWaH kAzWamAnayituM gataH // RKS_80.19 //
vanAn nItvA kAzWaBAraM gfhe paScAc ca kziptavAn /
krIqann Aste SiSus tatra kAzWaBAreRa pIqitaH // RKS_80.20 //
mamAra bAlakas tatra dvijo na jYAtavAMs tadA /
brAhmaRy api tadA tasmE na SaSaMsa BayAt taTA // RKS_80.21 //
purnadvijaH sa govindo vipinaM saMjagAma ha // RKS_80.22 //

brAhmaRy uvAca:
rAvaRo brahmaRaH pOtras trElokyaM yasya SaNkate /
sa hato rAmacandreRa saputrAmAtyabAnDavaH // RKS_80.23 //
evaM putraM vinA sOKyaM martye nAke na vidyate /
yaSa AKyAyitaM yasya svargArTaM yasya BAratI // RKS_80.24 //
mizwAnnaM brAhmaRasyArTe svargavAso 'pi vidyate /
putrotpattivinASAByAM nAparaM suKaduHKayoH // RKS_80.25 //
brahmahatyASvameDAByAM nAparaM pApapuRyayoH /
kiM bravImIti he vatsa nAnusOKyaM sutaM vinA // RKS_80.26 //
evaM bahuviDaM duHKaM pralapitvA punaH punaH /
bAlaM gfhagate vipre saMgopya brAhmaRI taTA // RKS_80.27 //
evaM tasyAM vilapantyAM gatA rAtrir yuDizWira /
BUmyAM prasuptaM govindaM putraSokena pIqitA // RKS_80.28 //
yAvan nirIkzate BAryA BartAraM duHKapIqitam /
kfmirASim ayaM tAvad govindaM nfpasattama // RKS_80.29 //
duHKAd duHKatare magnA dfzwvA taM pAtakAnvitam /
evaM duHKanimagnAyAH SarvarI vigatA tadA // RKS_80.30 //
punaH prAtas tu govindo darBAya ca vanaM gataH /
evaM na jYAtavAn vipraH kAzWena ca hataM sutam // RKS_80.31 //
gatAS ca divasAH paYcabrAhmaRyA gopitaM ca yat /
paSupAlaH paYcame 'hni mahizIruttamAS ca gAH // RKS_80.32 //
araRye mahizIr muktvA gAS ca BoktuM gfhaM gataH /
vijYaptaH paSupAlena govindo brAhmaRottamaH // RKS_80.33 //
yAvad BakzAmy ahaM svAmin mahizIr gAS ca rakzaya /
tataH sa tvarito gAS ca brAhmaRo mahizIH prati // RKS_80.34 //
jagAma mahizIr gAS ca viprasya tasya rakzataH /
DAvamAnasya gAvaS ca mahizyaH saNgamaM gatAH // RKS_80.35 //
tatra pravizwAs tu jale nadyA revAsusaNgame /
taj jalaM pItamAtraM tu tvarayA tena vAritAH // RKS_80.36 //
akAmAt salilaM pItvA prakzAlya nayane SuBe /
AjagAma tataH paScAd BavanaM dinasaMkzaye // RKS_80.37 //
BuktvA duHKAnvito rAtrO govindaH SayanaM yayO /
nidrABiBUto duHKena SrameREva tu KeditaH // RKS_80.38 //
punas taM cArDarAtre tu tasya BAryA nirIkzate /
kfmiBir vezwitaM gAtraM kvacit paSyaty avezwitam // RKS_80.39 //
punaH sA vismayAvizwA tasya BAryA guRAnvitA /
uvAca duzkftaM tasya sADvasAvizwacetanA // RKS_80.40 //

BAryovAca:
atIte paYcame cAhRi inDanaM kzipatA tu te /
gfhe paScAt sTito bAlas tv ajYAto GAtitas tvayA // RKS_80.41 //
mayA tat pAtakaM GoraM tvat kftaM na prakASitam /
tena pracCannapApena dahyamAnA divAniSam // RKS_80.42 //
na suKaM tava gAtrasya na ca paSyAmi cAtmanaH /
nidrA praRazwA me nATa ratiS cEva tvayA saha // RKS_80.43 //
SrUyate mAnave SAstre Sloko gIto maharziBiH /
smftvA smftvA ca taM rAtrO paritApo na SAmyati // RKS_80.44 //
kIrtanAn naSyate 'Darmo varDate 'sO ca gUhanAt /
iha loke pare cEva pApasyAnto na vidyate // RKS_80.45 //
evaM saMcintyamAnAhaM sTitA rAtrO BayAturA /
kfmirASimayaM tvAM tu paSyAmi kaTayAmi kim // RKS_80.46 //
punaS ca kAnta tvad dehaM BrURahatyAkfmiplutam /
kvacit tudanti te cEva kvacinnazwAH samantataH // RKS_80.47 //
etatsaMsmftya saMsmftya vimfSantI punaH punaH /
na jAne kAraRaM kiMcit pfcCAmi kaTayasva me // RKS_80.48 //
taqAgaM vApi saritaM tIrTaM vA devatAlayam /
yaM gato 'si praBAvo 'yaM tasya nAnyasya me matiH // RKS_80.49 //
evam uktas tv asO vipraH kaTayAmAsa BArata /
BAryayA pUrvavfttAntaM ramamARo nfpottama // RKS_80.50 //
golulAyI nivfttyarTaM narmadA saNgamaM gataH /
nABimAtre jale magnas toyaM pItaM yaTezwataH // RKS_80.51 //
nAnyat tIrTaM vijAnAmi narmadA ca saridvarA /
evaM SrutvA ca tatsarvam upavAsaH kftaH kzaRAt // RKS_80.52 //
BartrA saha gatA tatra saNgame varavarRinI /
snAtvA viDiprayuktena saNgame surapUjite // RKS_80.53 //
tarpayAmAsa deveSaM SaNkaraM ca sahomayA /
paYcAmftEH snApayitvA brAhmaRyA sahito dvija // RKS_80.54 //
ganDamAlyAdiDUpES ca nEvedyES ca suSoBanEH /
apUjayat tatra liNgaM devIM kAtyAyanIM SuBAm // RKS_80.55 //
rAtrO jAgaraRaM kftvA BartrA tena sahEva sA /
tataH praBAte vimale dvijaM sampUjya yatnataH // RKS_80.56 //
godAnena hiraRyena vastreRAnnena BArata /
govindaH pUjayAmAsa svaSaktyA brAhmaRaM SuBam // RKS_80.57 //
uktaS cAkASavARyA tu tIrTaM guhyAvatI tv idam /
guhyeSvaraM tatra liNgaM pAtAlAdutTitaM tadA // RKS_80.58 //
guhyAvatInarmadayoH saNgamo guRavAnaBUt /
muktapApo gfhaM yAtaH svaBAryAsahito dvijaH // RKS_80.59 //
etat tIrTaM pApaharaM bAlahatyApraRASanam /
tatra snAtvA ca japtvA ca dattvA brAhmaRaBojanam // RKS_80.60 //
upAsya SrAdDakaraRAt tilodakapradAnataH /
nivasecCivaloke hi yAvad AhUta saMplavam // RKS_80.61 //

iti SrIskandapurARe revAKaRqe guhyAvatItIrTamahimAnuvarRano nAmASItitamo 'DyAyaH ||


RKS aDyAya 81

mArkaRqeya uvAca:
tato gacCet tu rAjendra uttare narmadAtawe /
meGanAdasamIpe tu viSvarUpA saridvarA // RKS_81.1 //
nirgatA viSvarUpasya SarIrAd upakurvataH /
purA dAruvane devo liNgahInaH kfto dvijEH // RKS_81.2 //
narmadAtawam ASritya tapaH kurvaMs tadA nfpa /
viSvarUpo 'Bavad devo nirgatA saritAM varA // RKS_81.3 //
gatA sA narmadAtoyaM saNgamo guRavAn aBUt /
tasmiMs tIrTe naraH snAtvA sa Bave na punar Bavet // RKS_81.4 //
tatra yat kriyate karma sarvaM tadakzayaM Bavet /
sArikA sidDim AyAtA patitA tIrTasaNgame // RKS_81.5 //
pUrvam apsarasAM SrezWA SakraSApAd akAmataH /
citrANgadena ramitA kAcit kazwamavApa ha // RKS_81.6 //
sArikA Bava kalyARi varzARAM sA 'graviMSatim /
mftvA tvaM narmadAtoye viSvarUpA susaNgame // RKS_81.7 //
vicitrA bahucArvaNgI saYjAtA sArikA nfpa /
jAtismarA surABAvA narmadAtawam ASritA // RKS_81.8 //
tataH kAle ca saMprApte prajvAlya pAvakaM SuBam /
pravizwA sA SuBAcArA viSvarUpA susaNgame // RKS_81.9 //
divyadehaDarI rAjan prAptA Sakrasya mandiram /
etad antaram AsAdya sArikAtIrTamucyate // RKS_81.10 //
tatra yat kriyate karma SrAdDaM yajYaH SivArcanam /
sarvaM kowiguRaM vidyAn meGanAdasya darSanAt // RKS_81.11 //
avaSaH svavaSo vApi yas tu prARAn parityajet /
na tasya punarAvfttirGore saMsArasAgare // RKS_81.12 //
KyAtAni paYcaliNgAni yAni dfzwvA SivaM vrajet /
mAnavo manujaSrezWa SfRu tAni yuDizWira // RKS_81.13 //
meGanAdaM ca gozWeSaM vAgISaM kAkaqeSvaram /
lakzeSvaraM paYcaliNgAny ekAhe yas tu pUjayet // RKS_81.14 //
anenEva SarIreRa sa naro hi SivaM vrajet /
kowiyajYaPalaM prApya paScAn mokzamavApnuyAt // RKS_81.15 //
AKyAnaM kaTayizyAmi purAvfttaM tavAnaGa /
DarmasenaH purA rAjA ayoDyADipatirbalI // RKS_81.16 //
DarmeRa rAjyaM kftavAn yajYAMS ca bahudakziRAn /
SfRvan sa DarmaSAstrARi narmadAcaritaM taTA // RKS_81.17 //
SrutvA vinirgato rAjA revAyA uttare tawe /
meGanAdaM samaByarcya snAtvA vE narmadAjale // RKS_81.18 //
udgacCati dinakare aSvArUQo nareSvaraH /
uttarAM diSamASritya gato gozWeSvaraM Sivam // RKS_81.19 //
yaTAviDAnaM sampUjya vAgISvaraM gatas tataH /
tatra snAtvA viDAnena pUjayitvA SivaM nfpaH // RKS_81.20 //
candanAgurukarpUrEr DUpEr dIpEr viDAnakEH /
aSvArUQo nfpaSrezWaH kAkaqeSvaram AgataH // RKS_81.21 //
taM prapUjya tato rAjA gatvA vE nArmade jale /
lakzeSvaraM pUjayitvA sTitaM vE viDipUrvakam // RKS_81.22 //
meGanAdaM tato gatvA sUryaScAstam upAgamat /
DyAtvA svayaM kAlarUpaM yAvat tizWati vE nfpaH // RKS_81.23 //
tAvad Goro 'pi turago hy antarikzacaras tadA /
divyadehaDaraH saScApy apsaroBiH samAvftaH // RKS_81.24 //
vimAne devarAjasya yayAvindrapurIM sTitaH /
SunI pfzWe tu yA rAjYastIrTayAtrAM prakurvatI // RKS_81.25 //
divyadehaDarA sApi vimAnena gatA divi /
Darmaseno 'pi tAM dfzwvA vismayAvizwacetanaH // RKS_81.26 //
aSvarUpaM jagAdATa kim etad iti BArata /
uvAcAkASago vAcaM kaTaM tvaM Kidyase nfpa // RKS_81.27 //
SarIrajena kazwena tapaH sADyA viBUtayaH /
pAdacArI hi gacCa tvaM parapAdEr gato hyasi // RKS_81.28 //
BUyo yAtrAM prakuruze tadA sidDim avApsyasi /
tato rAjA ca tasyATa SrutvA tadvacanaM tadA // RKS_81.29 //
punar dvitIyadivase prasTito liNgapUjanam /
paYcaliNgAn samaByarcya samAyAtas tu narmadAm // RKS_81.30 //
meGanAdaM yadApaSyad dvAre devaM ca dfzwavAn /
paYcavaktraM daSaBujaM trinetraM SUlapARinam // RKS_81.31 //
vfzArUQaM jagadgarBaM SaSANkakftaSeKaram /
dfzwvA taM devadeveSaM tuzwAva parameSvaram // RKS_81.32 //
jaya deva mahAdeva mahApAtakanASana /
saMsArasAgare magnaM mAM samudDara sAmpratam // RKS_81.33 //

hara uvAca:
varaM vfRu mahABAga yat te manasi vartate /
tad dadAmi na sandehaS SviBakto hi putraka // RKS_81.34 //
yadi tuzwo 'si me deva tanmAM sahacaraM kuru /
ekAhe paYcaliNgAni pUjayizyati yo naraH // RKS_81.35 //
sa tavAnucaro deva Bavatv eza varo mama /
DarmasenavacaH SrutvA Bavatv evaM haro 'bravIt // RKS_81.36 //
taM gfhItvA tu rAjAnaM kElAsaM sa jagAma ha /
svadehasTaM cakArAsO DarmasenaM nfpaM nfpa // RKS_81.37 //
etat te kaTitaM rAjann itihAsaM purAtanam /
SravaRAt kIrtanAd asya aSvameDaPalaM laBet // RKS_81.38 //

iti SrIskandapurARe revAKaRqe paYcaliNgamahimAnuvarRano nAmEkASItitamo 'DyAyaH ||


RKS aDyAya 82

mArkaRqeya uvAca:
aTAnyat kaTayizyAmi tIrTaM pApapraRASanam /
mayUrakukkuwaM nAma brahmahatyA vyapohanam // RKS_82.1 //
mfkaRqasyASramaM puRyaM narmadAdakziRe tawe /
mfkaRqo nAma BUpAla fziH paramaDArmikaH // RKS_82.2 //
tapas tepe mahABAga divyEr varzasahasrakEH /
tasyASramapade ramye munayaH SaMsitavratAH // RKS_82.3 //
vasanti sma jalAhArAH SuzkapatrakftASanAH /
kecit tanna nirAhArA mokzopAyavicintakAH // RKS_82.4 //
etasminn antare rAjan ganDarvO SakragAyanO /
hetiprahetinAmAnO gatO SakrasaBAM nfpa // RKS_82.5 //
vaDUrapsarasAM SrezWA dfzwA tAByAM yuDizWira /
dfzwamAtrO tu ganDarvO kAmabARaprapIqitO // RKS_82.6 //
hetiH kukkuwaSabdena prahetir barhiRas taTA /
GozyamARO sumaDuraM sAdayAmAsa tu ca tAm // RKS_82.7 //
vftrahA tad aBiprAyaM jYAtvA SApaM dadO tavA // RKS_82.8 //
pUrRe divyaSate varze paScAd atrAgamizyaTaH /
tiryagyonO tu saMprAptO ganDarvO hi yuDizWira // RKS_82.9 //
jAtismarO durAcArO pakziRO priyadarSInO /
sarvatIrTAny uttaran tO nAradaM ca dadarSatuH // RKS_82.10 //

ganDarvAv UcatuH:
BavizyAvaH SuBAcAra brahmaputra tapoDana /
karmaRA kena cAvAM hi muktAvetO vadasva tat // RKS_82.11 //

nArada uvAca:
narmadA dakziRe tIre mfkaRqasyASramaM SuBam /
tiryagyonivimokzaM ca tIrTaM hi paramaM matam // RKS_82.12 //
jalAplutO narmadAyAH sarvaM tatra Bavizyati /
tato hetiH prahetiS ca susnAtO divyarUpiRO // RKS_82.13 //
ekena snAnamAtreRa pakziRO divyatAM gatO /
snAtvA tu viDinA 'nena DyAtvA devaM sadASivam // RKS_82.14 //
uccAryyAGoramantraM tO sadA DyAnasTitO nfpa /
etasminn antare rAjan pAtAlAdutTitaM SuBam // RKS_82.15 //
SatasUryaprakASaM hi liNgaM tatra yuDizWira /
kukkuweSvaram ekaM tu mayUreSvaram eva ca // RKS_82.16 //
ganDarvO tu vimAnasTO gatO Sakrasya mandiram /
tasmiMs tIrTe naraH snAtvA Bave nEva punar Bavet // RKS_82.17 //
snAtvA tilodakaM dattvA pitFRAM paramA gatiH /
avaSaH svavaSo 'vApi yastu prARAn parityajet // RKS_82.18 //
na tasya punarAvfttir Gore saMsArasAgare /
tatra kIwAH pataNgAS ca pakziRo 'Ta sarIsfpAH // RKS_82.19 //
maRqUkAH pApavfkzAS ca mftA yAnti SivaM padam // RKS_82.20 //

iti SrIskandapurARe revAKaRqe mfkaRqASramakIrtano nAma dvyaSItitamo 'DyAyaH ||


RKS aDyAya 83

mArkaRqeya uvAca:
tato 'nyat paramaM tIrTaM candramatyAs tu saNgame /
candreSvaraM sidDaliNgaM taTA sidDeSvaraM punaH // RKS_83.1 //
GaRweSvaraM mahizeSam aSvatIrTam ataH param /
vfzasenaM hayagrIvaM SukatIrTam ataH param // RKS_83.2 //
rameSvaraM tato gacCet tIrTaM pApapraRASanam /
mekalAyAs tawe rAjan mahApAtakanASanam // RKS_83.3 //
yadA dAruvane pUrvaM mahAdevena mohitAH /
brAhmaRAnAM striyas tatra ramamARAH samAgatAH // RKS_83.4 //
cintayantyaS ca tA mokzaM mekalAtIram ASritAH /
tABiS ca ramamARABir AvftaM SivapUjanam // RKS_83.5 //
nIlotpaladalEr bilvEr mallikAjAtikundakEH /
SUnyaM prapUjitaM yAvattAval liNgaM samutTitam // RKS_83.6 //
pAtAlAdAgataM liNgaM jvalat kAlAnalapraBam /
rameSvareti viKyAtaM ramamARAt samutTitam // RKS_83.7 //
strIRAM uvAca deveSaH SApamokzo Bavatv iti /
gacCantu sarvAH svagfhaM sAmprataM gatakalmazAH // RKS_83.8 //
ityuktvA devadeveSas tatrEvAntaraDIyata /
tasmiMs tIrTe naraH snAtvA sa Bave na punarBavet // RKS_83.9 //
anASakena cAgnO hi ye mftA na punarBavAH /
tilodakaM pitFRAM tu piRqadAnaM yaTAviDi // RKS_83.10 //
SrAdDenEva ca dAnena pitFRAM paramA gatiH /
indreRa brahmaRA pUrvaM vizRunA Danadena ca // RKS_83.11 //
rakzasA rAvaRenATa taTA cendrajitA nfpa /
japo japtas tapas taptaM yajYAni viviDAni ca // RKS_83.12 //
kftAni nfpaSArdUla gatA hi paramAM gatim /
anyac ca kaTayizyAmi hAriRaM tIrTam uttamam // RKS_83.13 //
hariReSaM sidDaliNgaM taTA vE DanurISvaram /
bAReSvaraM paravidDi taTA vE lubDakeSvaram // RKS_83.14 //
liNgarUpARi pUjayitvA SivaM vrajet /
AKyAnaM kaTayizyAmi purAvfttaM yuDizWira // RKS_83.15 //
arjuno lubDako nAma mandajAtisamudBavaH /
paryawan mfgayAM rAjan narmadAtIramAgataH // RKS_83.16 //
dfzwvA yUTaM mfgARAM tu DAvamAnaH punaH punaH /
palAyamAnAH sarve te ekaH paScAt sTito mfgaH // RKS_83.17 //
hato maDyadine so 'dya kuraNgo narmadAtawe /
patito 'sO gataprARo divyadehaDaraH punaH // RKS_83.18 //
vimAne haMsayukte vE brahmalokaM jagAma ha /
gate tu hariRe so 'Ta lubDakaS cintayAnvitaH // RKS_83.19 //
mahApApAny anekAni kftAni tu mayA punaH /
kA gatiM yAmyahaM cATa Sreyase maraRaM mama // RKS_83.20 //
cintayitvA tato rAjan patito narmadAjale /
tatkzaRAd divyadeho 'sO ganDarvapuram AyayO // RKS_83.21 //
gate tasmin devaloke DanurbARO jale sTitO /
catvAry etAni liNgAni KyAtAni Buvanatraye // RKS_83.22 //
hariReSvaraM ca bAReSaM lubDeSaM DanurISvaram /
rameSvaraM paYcamaM tu paYcaliNgAni kIrtayet // RKS_83.23 //
na tasya punarAvfttir Gore saMsArasAgare /
tasmiMs tIrTe naro rAjan snAtvA SivapuraM vrajet // RKS_83.24 //
brahmahatyAdi pApAni vilayaM yAnti pArTiva /
anASake cArDajale mftaH SivamavApnuyAt // RKS_83.25 //

iti SrIskandapurARe revAKaRqe rameSvarahariReSvaralubDakeSvaraDanurISvarabAReSvarakaTano nAma tryaSItitamo 'DyAyaH ||


RKS aDyAya 84

mArkaRqeya uvAca:
tatra snAtvA tu BaktyA ya upavAsaparAyaRaH /
kzapAjAgaraRaM kuryAd dadyAd dAnaM ca yatnataH // RKS_84.1 //
devasya snapanaM kuryAd amftEH paYcaBis taTA /
samAlaBed yaTASaktyA pUjAM kftvA viDAnataH // RKS_84.2 //
pAtraM parIkzya dAtavyam AtmanaH Sreya icCatA /
pitaras tasya tfpyanti dvAdaSAbdaM na saMSayaH // RKS_84.3 //
gacCati tatra dAtA ca yatra devo niraYjanaH /
gfhamaDye pravizwas tu smaran nAmAsya SaktitaH // RKS_84.4 //
nIlAdrO tu ca yatpuRyaM tat samastaM laBeta saH /
SUlaBede ca yaH kuryAc CrAdDaM parvaRi parvaRi // RKS_84.5 //
viSezAc cEva mAsAnte tasya puRyaPalaM SfRu /
kedAre cEva yatpuRyaM kubjAyAM ca taTA nfpa // RKS_84.6 //
kanaKale cEva yat puRyaM gaNgAsAgarasaNgame /
sitAsite tu yat puRyam anyatIrTe viSezataH // RKS_84.7 //
arbude cEva yatpuRyaM puRyam cAmaraparvate /
gaNgAdyEH sarvatIrTES ca PalaM prApnoti mAnavaH // RKS_84.8 //
asmiMs tIrTe taTA puRyaM laBate nAtra saMSayaH /
viDimantrasamAyuktaM tarpayet pitfdevatAH // RKS_84.9 //
kulAni tArayatyeva daSa pUrvAparARi saH /
dakziRAM cEva martyaS ca Sucir BUtvA samAhitaH // RKS_84.10 //
nyAsaM kftvA tu pUrvoktaM pradadyAd azwapuzpakam /
SAstroktEr azwaBir mantrEr mAnasEH SfRu tAMs taTA // RKS_84.11 //
vArijaM sOmyam AgneyaM vAyavyaM pArTivaM punaH /
vAnaspatyaM Bavet puzpaM prAjApatyaM tu saptamam // RKS_84.12 //
azwamaM SivapuzpaM ca SfRv etezAM vinirRayam /
vArijaM salilaM jYeyaM sOmyaM maDuyutaM payaH // RKS_84.13 //
AgneyaM DUpadIpaM ca vAyavyaM candanAdikam /
pArTivaM kandamUlAdyaM vAnaspatyaPalAtmakam // RKS_84.14 //
prAjApatyam annAdyaM ca Sivapuzpam upAsanam /
ahiMsA praTamaM puzpaM puzpamindriyanigrahaH // RKS_84.15 //
tftIyaM ca dayApuzpameBis tuzyanti devatAH /
tapasA cArcayed BaktyA atra tIrTe narADipa // RKS_84.16 //
CatraM ca cAmaraM dadyAc CayyAM copAnahO taTA /
tena pUjanamAtreRa pUjitAH puruzAs trayaH // RKS_84.17 //
svargaloke vaset tAvad yAvad Ahuta saMplavam /
SUlapARes tu yo BaktyA snapanaM cEva kArayet // RKS_84.18 //
paYcAmftena yaScEva yakzakardamakuMkumEH /
samAlaBec ca deveSaM SrIKaRqEragarAdiBiH // RKS_84.19 //
nAnAviDES ca puzpES cArcAM kurvanti ye dvijAH /
rudraM puruzasUktaM ca loke yaH svasvasUtrakam // RKS_84.20 //
ize tvAdikamantrAdi jyotir brAhmaRam eva ca /
gAyatrI ca maDuScEva maRqalabrAhmaRam eva ca // RKS_84.21 //
etaj japaM tu ye BaktyA yajurvedasamudBavam /
devavrataM nAma dEvyaM puruzAs tatpuraM yayuH // RKS_84.22 //
AsIt purA mahArAja anDako nAma durjaya /
ArADayAmAsa SivaM cirakAlam upasTitaH // RKS_84.23 //
prasanno BagavAn devo varaM yAcasva suvrata /
varaM labDvA tadA dEtyo 'DAvat saharzato 'nDakaH // RKS_84.24 //
pure janAS ca dfSyante BAjanEr ratnapUritEH /
sAkzatEr BAjanEs tasya SatasAhasrayozitaH // RKS_84.25 //
mantrAn paWanti viprAS ca mANgalyanisvanena ca /
BUpaM cAmAtyaBftyES ca rAjyASvaraTadantiBiH // RKS_84.26 //
varDApayanti te sarve ye kecit puravAsinaH /
hfzwaH puzwo vasaMs tatra sa surEr nABiBUyate // RKS_84.27 //
varalabDaM tu taM jYAtvA gIrvARAH SaNkitAs tadA /
ekIBUtAS ca te sarve Sakrasya SaraRaM yayuH // RKS_84.28 //
samAgatAn surAn dfzwvA Sakro vacanam abravIt /
kaTaM samAgatAs sarve yUyaM ca tridivOkasaH // RKS_84.29 //
kaTaM ca Bayam utpannaM kaTayaDvaM mahAsurAH // RKS_84.30 //

devA UcuH:
mftyuloke 'Bavat pApas tv anDako nAma durmadaH // RKS_84.31 //
tasmAc ca BayamApannA Bavac CaraRam AgatAH /
etasminn antare rOdro dAnavo baladArpitaH // RKS_84.32 //
ekAkI syandanArUQa AyuDEr viviDEr yutaH /
anDako rAjaSArdUla yayO SakrapurIM tataH // RKS_84.33 //
svarRaprAkArasaMyuktAM SoBitAM viviDEr gfhEH /
durgamAM Satruvargasya sadA pArTivasattama // RKS_84.34 //
praviveSAsuras tatra lIlayA svagfhaM yaTA /
samutTAya tataH SakraH svakIyaMcAsanaM dadO // RKS_84.35 //
upavizwo 'nDakas tatra SakrasyEvAsane SuBe /

Sakra uvAca:
kiM vo hy AgamanaM cAtra kiM kAryaM kaTayasva me // RKS_84.36 //
yadasmadIyaM vittaM ca tatte dAsyAmi dAnava /

anDaka uvAca:
na cAhaM kAmaye vittaM na gajAn na turaMgamAn // RKS_84.37 //
svakIyaM darSayasvAdya svargaSfNgAraBUmikam /
ErAvataM mahAnAgaM sEnDavoccEH Sravohayam // RKS_84.38 //
urvaSyAdIni sarvARi vAditratritayAni ca /
anyAH svIyA viBUtIS ca darSayasva SacIpate // RKS_84.39 //
tasyEtad vacanaM SrutvA Sakro 'pi BayavihvalaH /
sarvARi ca padArTAni darSayAmAsa cAnDakam // RKS_84.40 //
tadAgatya surEH sArDaM yakzaganDarvakinnarEH /
nftyanty apsarasas tatra vAditrEr viviDEr nfpa // RKS_84.41 //
tat tasya viBramac cittaM dfzwvApy apsarasas tadA /
tena devagaRAs sarve trastAH pArTivasattama // RKS_84.42 //
saMgrAmEr viviDEs tatra cakravajrAriBIzaREH /
santApitAH surAs sarve kzayaM nItA hy anekaSaH // RKS_84.43 //
Aditya marutAd yAS ca BagnAs saMgrAmamaRqale /
yaTA siMhakarAkrAntAH SvApadA vyacaran vane // RKS_84.44 //
tad vad ekena te devAH kftAs sarve parANmuKAH /
balAd deSezu grAmezu prajAH pIqayate 'niSam // RKS_84.45 //
Akampya gfhyate kzIraM SAkaM vAsas taTEva ca /
na sammAne vacas tezAM prajAsantApane rataH // RKS_84.46 //
gfhItvA SakraBAryAM ca dAnavo 'pi gfhaM gataH /
tataH surAS ca SakraS ca brahmARaM SaraRaM yayuH // RKS_84.47 //
gajES ca parvatAkArEr aSvES cEva gajopamEH /
syandanEr gaganAkArEH siMhaSArdUlayojitEH // RKS_84.48 //
kacCapEr makarES cApi mfgamezEs taToragEH /
brahmalokamanuprAptA devAS cendrapurogamAH // RKS_84.49 //
dfzwvA padmodBavaM devaM praRamyeSaM pratuzwuvuH /
jayadeva jagannATa jayasaMBUti kAraka // RKS_84.50 //
padmayone suraSrezWa tvAm eva SaraRaM gatAH /
sodvegaM BAzitaM SrutvA devAnAM BAvitAtmanAm // RKS_84.51 //
meGagamBIrayA vAcA brahmA provAca vAsavam /
kiM vo hyAgamanaM devAs sarvezAM vE vivarRatA // RKS_84.52 //
kenAvamAnitAs sarve tatsarvaM me nivedyatAm /

devA UcuH:
anyako nAma nAmneti dAnavo baladarpitaH // RKS_84.53 //
tena devagaRAs sarve DanaratnEr vivarjitAH /
hatvA devagaRAn nATa parSucakrAsitomarEH // RKS_84.54 //
gfhItvA SakraBAryAM vE dAnavo vigato balAt /
tataH SrutvA vacas tezAM brahmA lokapitAmahaH // RKS_84.55 //
cintayAmAsa BagavAn vaDaM tasya tu rakzasaH /
avaDyo dAnavaH pApaH sarvEr api surAsurEH // RKS_84.56 //
tataH pratuzwuvuH sarve devAH SakrapurogamAH /
jaya tvaM deva deveSa lakzmyA cArDaSarIravAn // RKS_84.57 //
ASu rakzaya deveSa tasmAt te SaraRaM gatAH /

janArdana uvAca:
svAgataM vo mahABAgA bruvatAM cEva svAgatam // RKS_84.58 //
kiM kAryaM procyatAM sarvaM kAraRaM yanmayepsitam /
parABavaH kfto yena sa gacCatu yamAlayam // RKS_84.59 //
evamuktAs surAs sarve kaTayanti sma tattvataH /
pradarSayanti cANgAni vepamAnAs tv aDomuKAH // RKS_84.60 //
hftarAjyAH kftA nATa anDakena parAjitAH // RKS_84.61 //
piteva putrAn parirakza deva jahIha SatruM saha putragotrEH /
taTeti coktvA kamalAsanaM praBuH surAsurEr vanditapAdapIWaH // RKS_84.62 //

iti SrIskandapurARe revAKaRqe 'nDakopAKyAne caturaSItitamo 'DyAyaH ||


RKS aDyAya 85

mArkaRqeya uvAca:
SaNKaM cakraM gadAM pASaM saMgfhya parameSvaraH /
utTitaH SayanAt tUrRaM devAnAM ca jayapradaH // RKS_85.1 //

keSava uvAca:
pAtAle yadi vA svarge martye vA yadi vA surAH /
anDakaM taM vaDizyAmi yena santApitAs surAH // RKS_85.2 //
gacCantu svagfhaM devAs santoze BAvitAtmanaH /
vizRos tu vacanaM SrutvA brahmAdyAs tu savAsavAH // RKS_85.3 //
svaM svaM yAnaM samAruhya hfdi tuzwA divaM yayuH /
tato devo mADavas tu yatra tizWati cAnDakaH // RKS_85.4 //
tatra gatvA hfzIkeSa AgneyAstraM mumoca ha /
dfzwvA jvalantaM cAgneyaM keSavena visarjitam // RKS_85.5 //
visarjayAmAsa tadA vAruRaM cAstram uttamam /
vAruRAstreRa bARena Agneya SozitaM tadA // RKS_85.6 //
anDakaS cintayAmAsa kena bARo visarjitaH /
kasyeyaM pOruzI SaktiH ko yAsyati yamAlayam // RKS_85.7 //
tato 'nDakaH kopayukto bARamArgasya saMcaran /
dfzwvA yudDapaTe prAptaM devaM taM cAnDako 'bravIt // RKS_85.8 //
na Sarma prApnuze cAtra mama dfzwyA nirIkzitaH /
taTA na Saknuze tvaM tu SArdUlAd gavayo hare // RKS_85.9 //
AgataM ca yaTABakzaM mArjArasya ca mUzakam /
taTA na Saknuze tvaM tu saMsTito 'pi mamAgrataH // RKS_85.10 //
tatas tu deva deveSaM SaNKacakragadADaram /
caturBujAvadAt taM ca dvandvayudDapradAyinam // RKS_85.11 //
dfzwvA gadADaraM devaM sAzwANgaM praRato Buvi /

anDaka uvAca:
jaya kfzRa parastvaM hi vizRo jizRo namo namaH // RKS_85.12 //
hfzIkeSAya keSAya jagadDAtre 'cyutAya ca /
namaH paNkajanABAya namaH paNkajamAline // RKS_85.13 //
janArdanAya devAya pItAmbaraDarAya ca /
govindAya namo nityaM namaScodaDiSAyine // RKS_85.14 //
namaH karAlavaktrAya nfsiMhAya ninAdine /
SArNgiRe smitavaktrAya SaNKacakragadABfte // RKS_85.15 //
namo vAmanarUpAya krAntalokatrayAya ca /
namo varAharUpAya yajYarUpAya te namaH // RKS_85.16 //
vAsudeva namastuByaM namaH kEwaBanASine /
vasudevasutaSceSa namaste suranAyaka // RKS_85.17 //
vizRo devADideveSa jagadDAtaH prajApate /
praRAmaM ye 'pi kurvanti teByaS cApi namo namaH // RKS_85.18 //
samastaBUtadevAya vAsudevAya DImate /
tasmE yajYavarAhAya vizRave 'mitatejase // RKS_85.19 //
guRAnAM hi viDAnAya namaste 'stu punaH punaH /

deva uvAca:
tuzwo hy ahaM dAnavendra varaM vfRu yaTepsitam // RKS_85.20 //
dadAmi te varaM cAdya yAcamAnasya sAmpratam /

anDaka uvAca:
yadi tuzwo 'si me deva varaM dAtum ihecCasi // RKS_85.21 //
tadA dadasva me deva yudDaM paramaSoBanam /

SrIBagavAn uvAca:
kaTaM dadAmi te yudDaM tozito 'haM tvayA punaH // RKS_85.22 //
na tvAM prati Bavet kopaH kaTaM yuDye 'ham anDaka /
yadi te vartate budDir yudDaM prati na saMSayaH // RKS_85.23 //
tarhi tvaM gacCa SIGraM vE devaM prati maheSvaram /

anDaka uvAca:
prasAdAt tasya devasya vijayI Buvanatraye // RKS_85.24 //
kaTaM yudDaM care tena SaNkareRa vadasva naH /
etac CrutvA dAnavasya BagavAn abravId idam // RKS_85.25 //
ahaM te kaTayizyAmi yena yudDaM tvayA saha /
kElAsaSiKaraM gatvA Dunu taM ca punaH punaH // RKS_85.26 //
Dunite parvate tasmin kampitaM Buvanatrayam /
patanti SiKarAgrARi SIryamARAnyanekaSaH // RKS_85.27 //
catvAraH sAgarA rAjannekIBUtAH samantataH /
umayA sahito rudro vizayAsaktacetanaH // RKS_85.28 //
kampamAnaS ca patitaH pArvatyA saha SaNkaraH /
gAQamAliNgya deveSam umA vacanam abravIt // RKS_85.29 //
kimarTaM kampate SElaH kaTaM vE kampate DarA /
pAtAlAni tu saptEva kampate svargasaptakam // RKS_85.30 //
kiM vA yugakzayo deva tan mamAKyAtum arhasi /

maheSvara uvAca:
kasyEzA durmatir jAtA 'pi pArSvacarasya nu // RKS_85.31 //
lalAwe ced ayaM BagnaH prayAsyati yamAlayam /
kElAse saMsTito DyAne supto 'haM pratiboDitaH // RKS_85.32 //
vaDizye taM na sandehaH zaRmuKo vA Baved yadi /
tataH sa cintayAmAsa jAnAtItyanDako 'py ayam // RKS_85.33 //
upAyaM cintayAmAsa yenAsO vaDyate kzaRAt /
tatas samAgatA devA indrabrahmapurogamAH // RKS_85.34 //
raTaM devamayaM kftvA sarvalakzaRasaMyutam /
kecid devAH sTitAS cakre kecit tuRqAgrasaMsTitAH // RKS_85.35 //
kecidakze sTitA rAjan yugaraSmizu saMsTitAH /
raTastamBe DvajAgre tu kecid anyatra saMsTitAH // RKS_85.36 //
evaM devamayaM kftvA samArUQo jagatpraBuH /
niryayO dAnavo yatra kroDenA 'pi maheSvaraH // RKS_85.37 //
dAnavAnardayAmAsa AkASaM cASumAn iva /
na tatra dfSyate sUryo na kAzWA na ca candramAH // RKS_85.38 //
tato dAnavarAjena AgneyAstraM suyojitam /
dahyamAnaM SarEs tatra sarvaM gIrvARamaRqalam // RKS_85.39 //
dahyamAnAH SarES cEvaM devaM SaraRamAyayuH /
tato devADidevena vAruRAstraM visarjitam // RKS_85.40 //
vAruRAstreRa tenEva AgneyAstraM praSAmitam /
dAnavena tato muktaM vAyavyAstraM nfpottama // RKS_85.41 //
pannagAstraM ca devo 'pi kopAvizwaH pramuktavAn /
mAruto BakzitaH sarpEH kroDAvizwEr na saMSayaH // RKS_85.42 //
dAnavena tadA muktaM garuqAstraM balIyasA /
tena tac CataDA nItaM pannagAstraM na dfSyate // RKS_85.43 //
tato devADidevena nArasiMhaM visarjitam /
astrErastrARi saMvArya yuDyete ca parasparam // RKS_85.44 //
samaM yudDam aBUt tAta surAsuraBayaNkaram /
cakreRAlIkanArAcEstomarEH KaqgamudgarEH // RKS_85.45 //
vatsadantEs taTA BallEH karRikArES ca SoBanEH /
evaM na Sakyate hantuM dAnavEr viviDAyuDEH // RKS_85.46 //
tato daMzwrAkarAlena KaqganArAcatomarEH /
SvaSrUn dfzwvA yaTA yAti lajjamAnA hy aDomuKI // RKS_85.47 //
na saMspfSanti gAtrARi SastA gOqavaDUryaTA /
AyuDAni tatas tyaktvA bAhuyudDam upasTitO // RKS_85.48 //
karEH karAMs tu saMgfhya praharantO hi muzwiBiH /
banDEH karaprahArAdyEr yuDyete sma parasparam // RKS_85.49 //
dAnavo 'pi ca taM devaM kakzAntaram apIqayat /
niScezwaS ca tadA devo mUrCitas tu maheSvaraH // RKS_85.50 //
mUrcCAgataM tu taM jYAtvA cintayAmAsa dAnavaH /
hA hA kazwaM kftaM vAdya pApena ca durAtmanA // RKS_85.51 //
kiM nu kAryaM mayA cAtra kaTaM vApi vrajAmy aham /
taM gfhItvATa deveSaM gataH kElAsaparvatam // RKS_85.52 //
muktvA SayAnammuccetam anDako 'pi yayO kzaRAt /
tatas sa cetano BUtvA devadevo maheSvaraH // RKS_85.53 //
yAvat paSyati cAtmAnaM svakIye Bavane sTitam /
tAvat sa cintayAmAsa parABUto durAtmanA // RKS_85.54 //
kroDavegasamAvizwo niryayO dAnavaM prati /
AyasaM laguqaM DftvA praBur BArasahasrakam // RKS_85.55 //
dAnavaM dfzwavAn devaH prAkzipat tasya mUrDani /
Kaqgena tAqayAmAsa dAnavaH prahasan raRe // RKS_85.56 //
gfhItvA deva deveSaH kOveraM bARamuttamam /
hfdaye tAqayAmAsa jvalitena ca tatkzaRAt // RKS_85.57 //
tatas sa dAnavas tatra ruDirodgAramudgiran /
aDomuKas tato BUtvA SUlena vidalIkftaH // RKS_85.58 //
SUlAgravikzataH pApaS cakravad Bramate tadA /
ye tu BUmO patanti sma dehato raktabindavaH // RKS_85.59 //
teBya udaBavan pApA dAnavAH SastrapARayaH /
vyAkulaS ca tato devo dAnavES ca punaH punaH // RKS_85.60 //
devena saMsmftA durgA cAmuRqA BIzaRA tadA /
AgatA BIzaRA devI AyuDAyutasaMyutA // RKS_85.61 //
mahAdaMzwrA mahAkAyA piNgAkzI lambakarRikA /
uvAca devI deveSaM samAdiSa maheSvara // RKS_85.62 //

deva uvAca:
piba tvaM ruDiraM Badre yaTezwaM dAnavasya ca /
patitaM ca pfTivyAM tu durge yatnAd gfhARa tat // RKS_85.63 //
dAnavasya vaDe cAdya sahAyaM kartum arhasi /
tato hatAS ca te sarve KaqgenApi sahasraSaH // RKS_85.64 //
anDako 'pi ca tAn dfzwvA dAnavAn niDanaM gatAn /
tato vAgBiH supuzwABiH stuvan devaM maheSvaram // RKS_85.65 //
tizWa tizWeti deveSaM caRqIM prati mahAbalaH /
SUlavikzataranDreRa raktaM vE srAvayan bahu // RKS_85.66 //
pfTivIM pUrayAmAsa catuH sAgarameKalAm /
antarikze sTitenApi SUlAgre saMsTitena ca // RKS_85.67 //
skanDe Dftena devena ruDirOGapravarziRA /
pfTivI pUritA tena saSElavanakAnanA // RKS_85.68 //
ruDireRa kawiM yAvad vArito 'pi maheSvaraH /
tato hfdayaparyantaM devasya ca samAgamat // RKS_85.69 //
vyAkulAS ca tato devAH praRazwAS ca diSaM gatAH /
sa tu svasya SarIrasya aNgAny azwO vyamardayat // RKS_85.70 //
azwO BEravarUpAS ca samutpannA maheSvarAt /
daMzwrAkarAlinaH sarve hAhAkAraM prakurvataH // RKS_85.71 //
KarparAgrakarAs sarve KaqginaH kartinas taTA /
pibantu ruDiraM sarvam ityAha parameSvara // RKS_85.72 //
pItaM tu tES ca ruDiraM kzIRaM raktaM sTitaM sTalam /
SarIraM SozitaM tasya asTicarmAvaSezitam // RKS_85.73 //
dAnavaS cAnDakaH prAha antarikzacaras taTA /

anDaka uvAca:
jayadeva jagannATa umANgArDaSarIraBft // RKS_85.74 //
vfzaBAsanamArUQa SaSANkakftaSeKara /
jayaKawvANgahastAya gaNgAM Sirasi DAriRe // RKS_85.75 //
smarapramaTanAyeha ISvarAya namo 'stu te /
pUzRodantavinASAya gaRanATa namo namaH // RKS_85.76 //
jaya surUpadehAya arUpAya namo namaH /
brahmottamANganASAya viSveSvara sanAtana // RKS_85.77 //
SmaSAnavAsine nityaM nityaM BEravarUpiRe /
tvaM sarvagaS ca kartA tvaM tvaM hartA nAnya eva ca // RKS_85.78 //
tvaM BUmis tvaM diSaS cEva jyotis tvaM tejasas taTA /
tvaM vAyuH sarvaBUtAnAM janturUpo maheSvaraH // RKS_85.79 //
tvaM somastvaM buDaS cEva tvaM gururBArgavas taTA /
sOristvaM devadeveSa BUmiputras taTEva ca // RKS_85.80 //
fkzARi yAni dfSyante gagane SaSiBAskarO /
etAny eva ca sarvARi tvatprasAdAn maheSvara // RKS_85.81 //
evaM bahuviDaM stutvA devadevaM sa dAnavaH /
saMhatAByAM ca hastAByAM taM praRamya maheSvaram // RKS_85.82 //

SaNkara uvAca:
sADu sADu mahAsattva varaM yAcasva dAnava /
dAtAhaM yAcakas tvaM tu dadAmIti yaTepsitam // RKS_85.83 //

anDaka uvAca:
yadi tuzwo 'si deveSa yadi deyo varo mama /
tadAtmanaH samIpe 'haM sTApitavyo hi nAnyaTA // RKS_85.84 //
BasmI jawI triSUlI ca trinetrI ca caturBujaH /
vyAGracarmottarIyaS ca nAgayajYopavItakaH // RKS_85.85 //
etadicCAmy ahaM sarvaM yadi dAsyasi SaNkara /
SUlAgrasTo vadad yAvat tAvat tuzwo maheSvaraH // RKS_85.86 //

ISvara uvAca:
dadAmi te varaM cAdya yas tvayA pariBAzitaH /
mayA tvam uditaH pUrvaM BfNgirIwir Bavizyasi // RKS_85.87 //

iti SrIskandapurARe revAKaRqe 'nDakavarapradAno nAma paYcASItitamo 'DyAyaH ||


RKS aDyAya 86

mArkaRqeya uvAca:
anDakasya varaM dattvA tenEva saha SaNkaraH /
umayA sahitaScApi kElAsaM parvataM gataH // RKS_86.1 //
tatas samAgatA devA brahmAdyAs saha vAsavAH /
hfzwapuzwAS ca te sarve maheSa taM praRemire // RKS_86.2 //

deva uvAca:
svAgataM vo mahABAgA ye kecit tv iha cAgatAH /
nihato dAnavas tatra BavadarTe na saMSayaH // RKS_86.3 //
raktena tasya me SUlaM nirmalaM ca na dfSyate /
kartavyaM kiM mayA cAdya kaTyatAM hi pitAmaha // RKS_86.4 //
sutas tu Bavato brahman yaScA 'sO nihato mayA /
kartumicCAmyahaM samyak tIrTayAtrAM na saMSayaH // RKS_86.5 //
utTAya gamyatAM sarve ye kecit tv iha cAgatAH /
tatas sarvEH surEH sArDaM praBAsaM prati niryayO // RKS_86.6 //
praBAsAd yAni tIrTAni gaNgAsAgarasaNgame /
avagAhya tu sarvARi nirmalatvaM na vidyate // RKS_86.7 //
nIlIBUtaM yaTAvastraM sitatvaM nEva gacCati /
taTA kfzRatriSUlasya nirmalatvaM na jAyate // RKS_86.8 //
narmadA tu tato gatvA devo devEH samanvitaH /
uttaraM dakziRaM kUlam avagAhya prayatnataH // RKS_86.9 //
gatvA tu dakziRe kUle parvate BfgusaMjYite /
tatra sTitvA mahAdevo devEH saha DarApate // RKS_86.10 //
manoharaM tu tatsTAnaM sarvezAM hi divOkasAm /
jYAtvA tIrTaviSezaM tu sTito devo maheSvaraH // RKS_86.11 //
giriM biBeda SUlena tena BinnaM rasAtalam /
nirmalaM cABavac CUlaM na lepo dfSyate kvacit // RKS_86.12 //
pAtAlAn niHsftA gaNgA nAmnA BogavatIti sA /
tatra tIrTaM samutpannaM SUlaBedeti viSrutam // RKS_86.13 //
sUrye rAhugate tatra mahApuRyA sarasvatI /
dvitIyaM saNgamaM tatra yaTA veRI sitAsitam // RKS_86.14 //
tatra brahmA svayaM devo brahmeSaM liNgam uttamam /
yasya yAmyadiSABAge svayaM devo janArdanaH // RKS_86.15 //
vidyate ca svayaM tatra vizRuH pIWezu saMsTitaH /
SUlena ca kftA reKA tatra toyavahA nfpa // RKS_86.16 //
tat toyaM ca gataM tatra yatra revA nadIjalam /
tatra liNgaM mahApuRyaM cakratIrTeti viSrutam // RKS_86.17 //
SUlaBede ca deveSaH snAnaM kftvA yaTA viDi /
AtmAnaM manyate SudDaM na kiMcit kaluzaM tanO // RKS_86.18 //
tasya cEvottare BAge deva devaM jagadgurum /
SUlapARiM tataH prApya pUjayAmAsa yatnataH // RKS_86.19 //
sarvatIrTam ayaM tIrTaM sarvatIrTADikaM param /
sarvapuRyADikaM puRyaM sarvadruHKaGnam uttamam // RKS_86.20 //
tatra tIrTaM pratizWApya devadevo jagadguruH /
rakzakAMs tu tato muktvA tatra sTApya vinAyakam // RKS_86.21 //
kzetrapAlaSataM cAzwO tIrTaM rakzanti yatnataH /
viGnAni tasya kurvanti yas tatra sTAtum icCati // RKS_86.22 //
kecit kuwumbacintAM tu kecic cintAM kfzIzu ca /
sevAM ca kurvate kecid dravyArjanaparAyaRAH // RKS_86.23 //
parokzavAdaM kurvanti anye hisAratA janAH /
paradArAn prasarpanti anye ca vittacintakAH // RKS_86.24 //
anye 'pi ca vadanty evaM kaTaM tIrTezu gamyate /
kzuDayA pIqyate BAryA hy apatyAni taTEva ca // RKS_86.25 //
mohajAle nipatitAH pApAcArAS ca ye narAH /
teByo rakzanti tat tIrTaM devasya ca gaRAH SuBam // RKS_86.26 //
puRyA janAH sTirA ye ca snAnaM tezAM ca jAyate /
payozRyAM devanadyAM ca BogavatyAM viSezataH // RKS_86.27 //
etac ca saNgamaM puRyaM yaTA veRyAM sitAsite /
dfzwvA tIrTaM tu te sarve gIrvARA hfzwamAnasAH // RKS_86.28 //
devasya sanniDo BUtvA varRayanti parasparam /
idaM tIrTaM ca deveSa gayAtIrTasamaM viduH // RKS_86.29 //
guhyAd guhyataraM tIrTaM na BUtaM na Bavizyati /
SUlapARiM samaByarcya brahmAdyAS ca surEH saha // RKS_86.30 //
ye gaRAS cEva ganDarvA yamo varuRavAsavO /
nftyagItEs taTA stotrEH sarve cEva surAsurAH // RKS_86.31 //
devena Bodito yatra SUlAgreRa nfpottama /
trayo gartAs tu saMjAtAs toyapUrRA narADipa // RKS_86.32 //
AryAvartA naraSrezWa mahAkuliSalAYCitAH /
sarvapApakzayakarAH sarvaduHKApahArakAH // RKS_86.33 //
tasmiMs tIrTe naraH snAtvA upavAsaparAyaRaH /
dIkzAmantravihIno 'pi mucyate BavabanDanAt // RKS_86.34 //
yaH punar viDivat snAtvA mantrEH paYcaBir eva ca /
vedoktEH paYcaBir mantrEH sahiraRyEr GawEs taTA // RKS_86.35 //
akzarEr daSaBiS cEva paYcAkzarEs triBis taTA /
pfTagBUtEr dvijAtInAM tIrTaM SastaM narADipa // RKS_86.36 //
brahmakzatraviSAM vApi SUdrasyATa striyAs taTA /
DyAtvA devatrayaM rAjan snAnaM cEva yaTAviDi // RKS_86.37 //
daSAkzareRa mantreRa toyaM pibati yo naraH /
kedAre ca yaTA pItaM taTA kuRqe na saMSayaH // RKS_86.38 //
paYcarePasamAyuktaM kzakArAkzaraBUzitam /
oMkAradvayasaMyuktam etad atrAnukIrtanam // RKS_86.39 //
yas tatra kurute snAnaM viDiyukto jitendriya /
tilamiSreRa toyena tarpayet pitfdevatAH // RKS_86.40 //
kulaM tArayate viMSaddaSapUrvAn daSAparAn /
gaNgAyAM paYcatIrTe ca SrAdDaM vE kurute tu yaH // RKS_86.41 //
sa tatra Palam Apnoti SUlaBede na saMSayaH /
yas tatra viDinA yukto dAnaM dadyAc ca BaktitaH // RKS_86.42 //
tadakzayaM PalaM tatra kftasya sukfto 'TavA /
gayAkzetre yaTApuRyaM sarvakAryezu cEva hi // RKS_86.43 //
SUlaBede taTA puRyaM snAnadAnAditarpaREH /
BaktyA ca yo dadAt yatra kAMcanaM gAM mahIM jalam // RKS_86.44 //
annaM kfzIBavaM SayyAM vAsAMsi BUzaRAni ca /
annAdiBir DanES cEva gfhaM pUrRaM ca sarvataH // RKS_86.45 //
yugyayuglANgalaM muKyaM navaM cEva DuranDarO /
dAnAny etAni yo dadyAd brAhmaRe vedapArage // RKS_86.46 //
SrotriyaM ca kulInaM ca SuciM ca vijitendriyam /
jYAtvA dAnaM ca yo dadyAt tasyAnto nEva vidyate // RKS_86.47 //
trayodaSadinezv ekaM trayodaSaguRaM Bavet // RKS_86.48 //

iti SrIskandapurARe revAKaRqe SUlaBedotpattirnAma zaqaSItitamo 'DyAyaH ||


RKS aDyAya 87

mArkaRqeya uvAca:
uttAnapAdo rAjendra pfcCati sma maheSvaram /
sidDAS ca kIdfSA deva apUjyAS cEva kIdfSAH // RKS_87.1 //
SrAdDe cEvAhnike yajYe dAne cEva viSezataH /
etad AKyAhi me deva kasya dAnaM na dIyate // RKS_87.2 //

ISvara uvAca:
yaTA kAzWamayo hastI yaTA carmamayo mfgaH /
brAhmaRaS cAnaDIyAnastrayaste nAmaDArakAH // RKS_87.3 //
rogI hInAtiriktANgaH kARaH pOnarBavas taTA /
avakIrRaH kuRqagolO SrAdDe dAne na SudDyati // RKS_87.4 //
mAhizyo vfzalaH steno vArDakyo 'Ta viSezataH /
ete viprAH sadA tyAjyAH paScAn mAnaM praSaMsati // RKS_87.5 //
pratigrahaM tu gfhRAti kAlajYAnaM vinA dvijaH /
tasya dAnaM na dAtavyaM vfTA Bavati nizPalam // RKS_87.6 //
daridrAn dehi rAjaMs tvaM mA samfdDAn kadAcana /
vyADitasyOzaDaM paTyaM nIrujasya kimOzaDam // RKS_87.7 //

uttAnapAda uvAca:
viDiS ca kIdfSI deva kaTaM SrAdDasya ca kriyA /
dAnaM ca dIyate yena tan mamAKyAtum arhasi // RKS_87.8 //

deva uvAca:
SrAdDaM kftvA gfhe BaktyA susnAto vijitendriyaH /
vAgyatas tarpayet tAvad yAvat saMKyAmalaNGayan // RKS_87.9 //
SUlaBedaM tato gatvA snAnaM kftvA yaTAviDi /
paYcasTAnezu yaH SrAdDaM havyakavyAdiBiS caret // RKS_87.10 //
piRqadAnaM ca ya kuryAt pAyasEr maDusarpizA /
tasya tatPalam Apnoti tasmiMs tIrTe na saMSayaH // RKS_87.11 //
upAnahO ca yo dadyAd brAhmaReByo viSezataH /
gacCed vimAnamArUQas tv amarEH parivAritaH // RKS_87.12 //
uttamaM ca gfhaM dadyAt saptaDAnyES ca pUritam /
sa svargaloke vasati kAYcane Bavanottame // RKS_87.13 //
tilaDenuM ca yo dadyAt savatsAM viDipUrvakam /
nAkapfzWe vaset tAvad yAvad AhUtasaMplavam // RKS_87.14 //
gfhe vA yadi vAraRye tIrTe vA kupaTezu ca /
toyam annaM ca yo dadyAd yamalokaM na paSyati // RKS_87.15 //
akzayaM cAnnadAnaM ca toyaBUmis taTEva ca /
annadAnAt paraM dAnaM na BUto na Bavizyati // RKS_87.16 //

uttAnapAda uvAca:
kanyAdAnaM kaTaM deva kartavyaM kaTayasva tat /
pratigrahaM taTA tozyaM kanyodvAham upaskaram // RKS_87.17 //
dAtavyaM kasya vE dAnaM dattaM Bavati cAkzayam /
uttamaM maDyamaM vApi kanIyAMsaM kaTaMcana // RKS_87.18 //
rAjasaM tAmasaM vApi niHSreyasam aTApi vA /

ISvara uvAca:
sarvezAm eva dAnAnAM kanyAdAnaM viSizyate // RKS_87.19 //
yo dadyAt parayA BaktyA aBigamya ca yatnataH /
kulInasya svarUpasya guRajYasya viSezataH // RKS_87.20 //
sulagne ca muhUrte ca dadyAt kanyAm alaMkftAm /
aSvAn nAgAMS ca vAsAMsi yo dadyAc cEva BaktitaH // RKS_87.21 //
tasya vAso Bavet tatra padaM yatra nirAmayam /
yena sA duhitA dattA prAReByo 'pi garIyasI // RKS_87.22 //
tena sarvam idaM dattaM trElokyaM sacarAcaram /
DanaM kanyArTataH kalpyo na rocayati durmatiH // RKS_87.23 //
sa Bavet karmacARqAlaH koSakAro Baven mftaH /
kanyArTaM yAcate yas tu sa DanI nirDano 'pi vA // RKS_87.24 //
aBojyo Bavate martyaH sarvavastuzu varjitaH /
gfhe tasya ca yo 'SnIyAj jihvAlampawako nfpa // RKS_87.25 //
cAndrAyaRena SudDaH syAt taptakfcCram aTApi vA /

rAjovAca:
vittaM na vidyate yasya kanyodvAhe 'vatizWati // RKS_87.26 //
kaTaM codvAhanaM kuryAd etad Acakzva me praBo /

deva uvAca:
svavittenAnukartavyaM kanyodvAhanam eva ca // RKS_87.27 //
kanyA nAma samuccArya na dozo yAcakasya ca /
aBigamyottamaM dAnam AhUtaM cEva maDyamam // RKS_87.28 //
aDamaM procyamAnaM tu sevAdAnaM ca nizPalam /
asamarTe na dAtavyaM kanyAdAnaM taTEva ca // RKS_87.29 //
samarTas tArayed vidvAn kAzWaM kziptaM yaTA jale /
yaTA nOkA taTA vidvAMs tArayet paramaM tawam // RKS_87.30 //
AhitAgnis tu yo BUtvA gfhnaY SUdrapratigraham /
iha janmani SUdratvaM mftaH SvA copajAyate // RKS_87.31 //
vfTA kleSAS ca jAyante brAhmaRasyAgnihotriRaH /
asat pratigrahaM gfhRan nApadaM ca vinA dvijaH // RKS_87.32 //
tatsarvaM nASayet tasya BinnA nOkA yaTAmBasi /
atikleSavaSArjitaM vinASayati tatkzaRAt // RKS_87.33 //
evaM duHKArjitaM puRyaM SUdre gacCati nAnyaTA /
lakzadAkziRyalABAya pradAnaM cAparADakam // RKS_87.34 //
kIrtipAtrezu yad dattaM vfTA Bavati pArTiva // RKS_87.35 //

iti SrIskandapurARe revAKaRqe dAnamahimAnuvarRanaM nAma saptASItitamo 'DyAyaH ||


RKS aDyAya 88

uttAnapAda uvAca:
kasmin kAle ca kriyate SrAdDaM dAnaM ca SaNkara /
tIrTayAtrA kaTaM kAryA AtiTyaM kaTayasva naH // RKS_88.1 //

SaNkara uvAca:
piturarTaM yaTA puRyaM sArvakAlikam uttamam /
idaM tIrTaM taTA puRyaM snAnadAnAditarpaREH // RKS_88.2 //
viSezeRa ca kurvanti SrAdDaM caturyugAdizu /
manvantarAdayo vatsa SrUyatAM ca caturdaSa // RKS_88.3 //
ASvine navamI SuklA dvAdaSI kArtikasya ca /
tftIyA cEtramAse tu taTA BAdrapadasya ca // RKS_88.4 //
AzAQadaSamI taTA mAGasyEva casaptamI /
SrAvaRasyAzwamI kfzRA taTAzAQI tu pUrRimA // RKS_88.5 //
PAlgunasya amAvAsyA pOzasyEkAdaSI SuBA /
kArttikI PAlgunI cEtrI jyEzWI paYcadaSI sitA // RKS_88.6 //
manvantarAdayaS cEva hyanantaPaladAH smftAH /
ayane tUttare cEva dakziRe ca taTEva hi // RKS_88.7 //
kArttikyAM ca taTA mADyAM vESAKyAM ca tftIyayA /
cEtryAM cEva taTA zazWyAM prOzWapadyAM taTEva ca // RKS_88.8 //
SrAdDakAlAS ca te sarve dattaM Bavati cAkzayam /
maDumAse site pakza ekAdaSyAm upozitaH // RKS_88.9 //
kzapAjAgaraRaM kuryAd vizRoH padasamIpataH /
dadyAd dAnaM taTA SaktyA hiraRyaM go 'mbarARi ca // RKS_88.10 //
DUpaM dIpaM ca nEvedyaM srakpuzpacandanAni ca /
arcAM karoti yo vizRoH kaTAM pOrARakIrtanam // RKS_88.11 //
fgyajuHsAmATarvARAM sUktaM taj japati dvijaH /
sarvapApavinirmukto vizRulokaM sa gacCati // RKS_88.12 //
praBAte kurute SrAdDaM dvijAn Bojya prayatnataH /
daded dAnaM yaTA SaktyA hiraRyaM go 'mbarARi ca // RKS_88.13 //
pitarastasya tfpyanti yAvad AhUtasaMplavam /
SrAdDadaS ca vaset tatra yatra devo janArdanaH // RKS_88.14 //
trayodaSyAM tato gacCed guhAvAsIti tizWati /
dfzwvA mArkaRqamISAnaM sarvapApEH pramucyate // RKS_88.15 //

uttAnapAda uvAca:
guhAmaDye yaTA deva liNgaM paramaSoBanam /
pratizWA yena devasya tan mamAKyAtum arhasi // RKS_88.16 //

ISvara uvAca:
trizu lokezu viKyAtaM mArkaRqeSvarasaMjYikam /
bfhadraTAntaraM yac ca sAmavedaM dvijottamaH // RKS_88.17 //
aTarvATarvaSIrzARi taTA hfcca vfzAkapim /
SivasaMkalpitaM japtvA mucyate sarvapAtakEH // RKS_88.18 //
sa yAti paramaM sTAnaM yatra devo maheSvaraH /
pAdaSOcaM taTA tasya kurvate ye ca BaktitaH // RKS_88.19 //
godAnenEva yatpuRyaM laBante nA 'tra saMSayaH /
brAhmaRAn Bojayet tatra pAyasEr maDusarpizA // RKS_88.20 //
ekena BojitenApi sahasraM tena Bojitam /
suvarRaM rajataM vastraM dadyAd BaktyA dvijAtizu // RKS_88.21 //
tena tfpyanti te devA manuzyAH pitaras taTA /
candrasUryagrahe BaktyA snAnaM kurvanti ye narAH // RKS_88.22 //
devArcanaM ca yaH kuryAj japaM homaM viSezataH /
dahyAd dAnaM yaTASaktyA brAhmaRe vedapArage // RKS_88.23 //
aSvaratnaM gajaratnaM tUlApuruzam eva ca /
yo dadyAc CakawaM tatra saptaDAnyaprapUritam // RKS_88.24 //
yuktaM ca lANgalaM dadyAd yuvAnO tu DuranDarO /
goBUtilahiraRyaM ca pAtre dAtavyam Ipsitam // RKS_88.25 //
apAtre viduzA kiMcit na deyaM Sreya icCatA /
sarvaBUtAni cAtmEva yato DArayate mahI // RKS_88.26 //
tato viprAya sA deyA sarvasasyAnuSAlinI /
anyac ca SfRu rAjendra godAnasya ca yatPalam // RKS_88.27 //
yAvad vatsasya pAdO dvO muKaM yonyAM ca dfSyate /
tAvad gOH pfTivI jYeyA yAvad garBaM na muYcati // RKS_88.28 //
yena kenApy upAyena brAhmaRAya samarpayet /
pfTvI dattA Bavet tena saSElavanakAnanA // RKS_88.29 //
tArayantI ca sA dattA kulAnAm ekaviMSatim /
rOpyaKurIM kAMsyadohAM savatsAM ca payasvinIm // RKS_88.30 //
prayacCanti janAH puRyA rAhugraste niSAkare /
sarvasyEva tu dAnasya saMKyA cAsti narADipa // RKS_88.31 //
candrasUryoparAge ca dAnasaMKyA na vidyate /
yatra gAvaH pradfSyante sarvatIrTAni tatra vE // RKS_88.32 //
tatra yajYaM vijAnIyAt nAtra kAryA vicAraRA /
punaH smftvA tu tat tIrTaM gamanaM kurute naraH // RKS_88.33 //
aTavA SrUyate yas tu rudrasyAnucaro Bavet // RKS_88.34 //

iti SrIskandapurARe revAKaRqe SUlaBedamahimAnukaTanaM nAmAzwASItitamo 'DyAyaH ||


RKS aDyAya 89

ISvara uvAca:
anyac cAKyAnakaM vakzye purAvfttaM narADipa /
sakuwumbo gataH svargam fzir dIrGatapA mahAn // RKS_89.1 //

SaNkara uvAca:
kASirAjeti viKyAtaS citraseno mahAbalaH /
tasya puryAM sa vasate sarvakAmasamanvitaH // RKS_89.2 //
sA purI janasampUrRA nAnAratnopaSoBitA /
vArARAsIti viKyAtA gaNgAtIre samASritA // RKS_89.3 //
indraprasTasamapraKyA gOrIgokulasaMyutA /
bahudvijasamAkIrRA vedaDvanitaniHsvanA // RKS_89.4 //
vaRigjanErbahuviDEH krayavikrayasaMyutEH /
awwAwwAlEH pratolIBir utsavAdyEs tu maRqitA // RKS_89.5 //
devatAyatanEr divyEr ArAmEr upaSoBitA /
nAnApuzpaPalEr ramyEH kadalIzaRqamaRqitA // RKS_89.6 //
tasyA uttaradigBAge ArAmaScottamaH SuBaH /
samandAravanaM nAma trizu lokezu viSrutam // RKS_89.7 //
nAnAdrumalatAkIrRaM nAnApuzpopaSoBitam /
bahumandArasaMyuktaM tena mandArakaM vanam // RKS_89.8 //
vipro dIrGatapA nAma sarvadA tatra tizWati /
tapas tapati so 'tyarTaM tena dIrGatapAH smftaH // RKS_89.9 //
sa tizWate sapatnI kas tizWate putrasaMyutaH /
SuSrUzayanti taM sarve sutAH paYca samIpagAH // RKS_89.10 //
tasya putraH kanIyAMs tu fzyaSfNgo mahAtapAH /
vedADyayanasaMyukto brahmacArI guRAnvitaH // RKS_89.11 //
yogAByAsarato nityaM kandamUlaPalASanaH /
tizWate mfgarUpeRa mfgamaDye vasan sadA // RKS_89.12 //
dinAramBe dinAnte ca mAtApitragrataH sTitaH /
aBivAdayate nityaM BAktamAn fziputrakaH // RKS_89.13 //
punarjagAma tatrEva kAnane girigahvare /
krIqan bAlamfgEH sArDaM rAjabARamftas tu saH // RKS_89.14 //

rAjovAca:
ASrame vasatas tatra sudIrGatapasas tadA /
sUnus tasya kanIyAMs tu kaTaM mftyuvaSaM gataH // RKS_89.15 //

SrIBagavAn uvAca:
SfRuzvEkamanA BUtvA kaTAM citrAM mahIpate /
SravaRAd eva tasyA hi sarvapApEH pramucyate // RKS_89.16 //
kASirAjo mahArAjA mahAbalaparAkramaH /
citrasena iti KyAto vArARasyAM vasaty asO // RKS_89.17 //
evaM vasaMs tatra rAjye mantriRo vAkyam abravIt /
mfgayA ca gamizyAmi yUyaM rAjye pratizWitAH // RKS_89.18 //
gamyatAM mantriBiH prokto gato 'sO vasuDADipaH // RKS_89.19 //
CatrESCatrARi dfSyante gacCantaM kAnanaM prati /
rajastatrotTitaM BUri gajavAjipadAhatam // RKS_89.20 //
tenEvAcCAditaM sarvaM sAdityaM BUmimaRqalam /
na tatra dfSyate sUryo na kAzWA na ca candramAH // RKS_89.21 //
pAdapAS ca na dfSyante girisAtUni sarvaSaH /
tatrApi ca mahArAja mfgayUTam adfSyata // RKS_89.22 //
aDAvan puruzAH sarve sarAjArAjaputrakAH /
vfndalopo 'Bavat tezAM SIGraM jagmur diSo daSa // RKS_89.23 //
ekamArgaM gato rAjA citraseno mahIpatiH /
ekAkI sa gatas tatra yatra yatra ca te mfgAH // RKS_89.24 //
pravizwas tu tato durge kAnane pakzivarjite /
valmIgulmalatAkIrRe pravizwo nEva dfSyate // RKS_89.25 //
ekAkyapaSyadAtmAnaM na cASvaM na padAtikAn /
na ko 'pi cAtra jAnAti nAhaM vedmi diSo daSa // RKS_89.26 //
evaM kazwaM gato rAjA citraseno narADipaH /
CAyAM samASritas tatra viSramya ca punaH punaH // RKS_89.27 //
kzuttfzArto Braman durge kAnane girigahvare /
tato 'paSyat saro divyaM padminIzaRqamaRqitam // RKS_89.28 //
haMsakAraRqavAkIrRaM cakravAkopakUjitam /
saro dfzwvA tu rAjendraH saMprahfzwatanUruhaH // RKS_89.29 //
kumudAni gfhItvA tu tatra snAnaM samAcarat /
tarpayitvA pitFn devAn manuzyAMS ca yaTA viDi // RKS_89.30 //
papO pAnIyamamalaM yaTAvat samaBIpsitam /
uttIrya sa jalAt tIre dfzwvA vfkzaM samIpataH // RKS_89.31 //
cintayA 'nupavizwo 'sO kiM tu karma karomy aham /
tataS CAyASritAn paSyan vanoddeSe mfgAn bahUn // RKS_89.32 //
kecit pUrvamuKAs tatra apare dakziRAmuKA /
vAruRyaBimuKAH kecit kecit kOberam ASritAH // RKS_89.33 //
kecin nidrAM prakurvanti UrDvakarRAH sTitAH pare /
mfgamaDye sTito yogI fzyaSfNgo mahAtapAH // RKS_89.34 //
mfgAn dfzwvA tato rAjA prahArArTam acintayat /
vaDitvA ca mfgaM cEkaM BakzayAmi yadfcCayA // RKS_89.35 //
svasTAvasTo BavizyAmi mfgamAMsasya BakzaRAt /
kASIM prati gamizyAmi mArgam anvezayaMs tataH // RKS_89.36 //
vicintyEvaM tato rAjA vfkzamUlaM samASritaH /
cApaM DftvA karAgreRa prAkzipat tac CaraM viBuH // RKS_89.37 //
kziptamAtre Sare tasmin sarve nazwA mfgAs tataH /
tezAM maDye sa cEveka fzyaSfNgo mahAtapAH // RKS_89.38 //
SareRa vidDaH patitaH kfzRa kfzReti cAbravIt /
hAhA SabdaM kftaM tena kenAhaM pAtito 'DunA // RKS_89.39 //
kasyEzA durmatirjAtA yayA budDir mamopari /
mfgamaDye sTitaScAhaM na kiMcadaparAdDavAn // RKS_89.40 //
vAcAM tAM mAnuzIM SrutvA sa rAjA vismayAnvitaH /
SIGraM gatvA tato 'paSyad brAhmaRaM brahmavarcasam // RKS_89.41 //
hA hA kazwaM kftaM me 'dya yenAsO GAtito mayA /

brAhmaRa uvAca:
na te sidDir Bavet kiMcin mayi paYcatvam Agate // RKS_89.42 //
tavEva vihitA hatyA mayi paYcatvam Agate /
jananI me pitA vfdDO BrAtaro hi tapasvinaH // RKS_89.43 //
BrAtfjAyA marizyanti mayi paYcatvam Agate /
etA hatyA Bavizyanti tava SudDiH kaTaM Bavet // RKS_89.44 //
upAyaM kaTayizyAmi kartuM tvaM yadi manyase // RKS_89.45 //

rAjovAca:
upAyaH kaTyatAM me 'dya yas te manasi vartate /
karizye tadahaM sarvaM prayatnena mahAmune // RKS_89.46 //

SfNgy uvAca:
pfcCAmi tvAM kutaH ko vA kaTaM tvam iha cAgataH /
brahmakzatraviSAM maDye 'ntyajaH SUdro 'TavA punaH // RKS_89.47 //

rAjovAca:
nAhaM vipro na vESyo 'haM na SUdraH kzatriyo hy aham /

SfNgyuvAca:
mAM gfhItvASramaM puRyaM yatra tO pitarO mama // RKS_89.48 //
Avedayasva dayasva cAtmAnaM putrapApinam Agatam /
tO dfzwvA mAM karizyete kAruRyaM ca tavopari // RKS_89.49 //
upAyaM vA karizyete yena SAntir Bavizyati /
tasya tad vacanaM SrutvA citraseno nfpottamaH // RKS_89.50 //
skanDe kftvA ca taM vipraM jagAmASramakaM prati /
na Saknoti ca taM voQuM viSramya ca punaH punaH // RKS_89.51 //
tAvat paSyati taM vipraM mUrCitaM vikalendriyam /
mumoca citrasenas tu CAyAM nyagroDakasya ca // RKS_89.52 //
viSrAmaM ca tataH kftvA vAcaM kurvan muhur muhuH /
paSyatas tasya rAjendra fzyaSfNgo mahAtapAH // RKS_89.53 //
paYcatvam agamac CIGraM DyAnayogena yogavit /
dAhayAmAsa taM vipraM viDidfzwena karmaRA // RKS_89.54 //
snAnaM kftvA tu SokArto ruroda ca mumoha ca /
tataS cAnantaraM rAjA udvegaM paramaM gataH // RKS_89.55 //
kaTaM yAsye gfhAn adya vArARasyAM hato hy aham /
brahmahatyA samAvizwo juhomy agnO kalevaram // RKS_89.56 //
aTavA fzivAkyena gacCAmy evASramaM prati /
kaTayAmi yaTAvfttaM gatvA tasya mahA fzeH // RKS_89.57 //
evaM vicintya rAjAsO jagAmASramasanniDO /
fzyaSfNgasya cAsTIni gfhItvA sa nfpottamaH // RKS_89.58 //
dfzwimArge sTitas tasya brahmarzer BAvitAtmanaH /

dIrGatapA uvAca:
AgacCa svAgataM te 'dya Asane upaviSyatAm // RKS_89.59 //
dIrGatapAsmy ahaM te 'dya maDuparkaH savizwaraH /

rAjovAcA:
arGasyEva na yogyo 'haM maharzer BAvitAtmanaH // RKS_89.60 //
mfgamaDye sTito vipra tava putro mayA hataH /
putraGnaM SADi mAM vipra tIvradaRqena daRqaya // RKS_89.61 //
mfgaBrAntyA hato vipra fzyaSfNgo mahAtapAH /
iti jYAtvA ca mAM vipra kuruzva ca yaTocitam // RKS_89.62 //
mAtA tasya vacaH SrutvA gfhAn nirgatya vihvalA /
hA hatAsmIty uvAcATa patitA ca mahItale // RKS_89.63 //
vilalApa suduHKArtA putraSokena pIqitA /
hA putra putreti vadan karuRaM kurarI yaTA // RKS_89.64 //
SrutyaDyayanasampUrRo japahomaparAyaRaH /
AgataM tvAM gfhadvAre kadA pfcCAmi putraka // RKS_89.65 //
trilokyAm api SrUyate candanaM kila SItalam /
putragAtaparizvaNgaS candanAd api SItalaH // RKS_89.66 //
parizvajitum icCAmi tvAm ahaM putrasupriyam /
paYcatvaM ca gamizyAmi tvad vihInA suduHKitA // RKS_89.67 //
evaM vilapatI dInA putraSokena pIqitA /
mUrCitA vihvalA dInA nipapAta mahItale // RKS_89.68 //
BAryAM ca patitAM dfzwvA putraSokena pIqitaH /
cukopa muniSrezWaS citrasenaM nfpaM tadA // RKS_89.69 //

dIrGatapA uvAca:
yAhi yAhi mahApApa mA muKaM darSayasva me /
kiM tvayA GAtito vipra hy akAmAc ca suto mama // RKS_89.70 //
brahmahatyA Bavizyanti bahavas te narADipa /
sakuwumbasya me tvaM hi mftyur evam upAgataH // RKS_89.71 //
evam uktvA tato vipro vicintya ca punaH punaH /
kroDaM parityajya tato munimArgaM jagAma ha // RKS_89.72 //

fzir uvAca:
udvegaM tyaja Bo rAjan duruktaM gaditaM mayA /
putraSokABiBUtena duHKamAptena mAnada // RKS_89.73 //
kiM karoti naraH prAjYaH preryamARaH svakarmaBiH /
prAyeRa hi manuzyARAM budDiH karmAnusAriRI // RKS_89.74 //
anenEva prakAreRa yat tvayA liKitaM mama /
paraM tava Bavizyanti viprahatyA na saMSayaH // RKS_89.75 //
brahmakzatraviSAM maDye SUdro vA cAntyajAdizu /
kastvaM kaTaya satyaM me kasmAc ca nihataH sutaH // RKS_89.76 //

citrasena uvAca:
vijYApayAmi viprarze kzantavyaM ca mamopari /
nAhaM vipro 'smi Bo tAta na SUdro nEva vESyajaH // RKS_89.77 //
nacApi cAntyajAtIyaH kzatriyo 'haM dvijottama /
kASirAjo mfgAn hantum Agato vanam uttamam // RKS_89.78 //
BramatA pAtitas tatra mfgarUpaDaro muniH /
kiM kartavyaM mayA vipra upAyaM kaTayasva me // RKS_89.79 //

dIrGatapA uvAca:
brahmahatyA na Sakyeta ekena tarituM viBo /
deSe kAle yaTASaktyA tacCfRuzva narADipa // RKS_89.80 //
catvAro me sutA rAjan saBAryA mAtfpUrvakAH /
mayA saha na jIvanti fzyaSfNgasya kAraRe // RKS_89.81 //
upAyaM SoBanaM tAta kaTayAmi SfRuzva BoH /
Sakyate yadi cet kartuM suKopAyaM nareSvara // RKS_89.82 //
sakuwumbasamastAn no dAhayasvAnale nfpa /
asTIni narmadAtoye SUlaBede vinikzipeH // RKS_89.83 //
narmadAdakziRe kUle SUlaBedeti viSrutam /
sarvapApaharaM tIrTaM sarvatIrTottamottamam // RKS_89.84 //
Sucir BUtvA mamAsTIni kzipa tvaM SUlaBedake /
mucyate sarvapApeByo mama vAkyAt na saMSayaH // RKS_89.85 //

rAjovAca:
AdeSo dIyatAM tAta karizyAmi na saMSayaH /
sarvasvam api yat kiMcid rAjyaM koSaH striyaH sutAH // RKS_89.86 //
tava dAnaM prayacCAmi vipra mAM tvaM prasIda ca /
parasparaM vivadator munirAjYos tadA nfpa // RKS_89.87 //
sPuwitvA hfdayaM SIGraM muner BAryA mftA tadA /
putraSokasamAkrAntA nirjIvA patitA kzitO // RKS_89.88 //
putrAS ca mAtfSokena sarve paYcatvam AgatAH /
snuzAS cEva tu tAH sarvA mftAS ca saha BartfBiH // RKS_89.89 //
paYcatvaM tu gatAn sarvAn munimuKyAn nirIkzya tAn /
viprAS cAhvAnitAs tena te tatrASramavAsinaH // RKS_89.90 //
teByo nivedayAmAsa yaTA vfttaM narottamaH /
saMhatEs tEr anujYAtaH kaTaMcid dahya yatnataH // RKS_89.91 //
dehaM svaM pAvanaM kftvAsTIni pragfhya yatnataH /
yAmyAM hi prasTito rAjA pAdacArI mahIpatiH // RKS_89.92 //
na Saknoti yadA gantuM CAyAmASritya tizWati /
viSramya ca punar gacCan viSramya ca punaH punaH // RKS_89.93 //
sacElaM kurute snAnamasTIn voQA pade pade /
vinA jalaM nirAhAraH so 'gacCad dakziRAmuKaH // RKS_89.94 //
acireREva kAlena sa gato narmadAtawe /
ASramasTAn dvijAn sarvAn papracCa rAjasattamaH // RKS_89.95 //
kaTyatAM me dvijaSrezWAH SUlaBedasya mArgakaH // RKS_89.96 //

viprA UcuH:
narmadAdakziRe kUle gato drakzyasi nAnyaTA // RKS_89.97 //
fzivAkyena vE rAjA gato 'Ta hi nareSvaraH /
sa dadarSa tatas tIrTaM bahudvijasamAkulam // RKS_89.98 //
bahudrumalatAkIrRaM bahupuzpopaSoBitam /
bahumUlaPalopetaM bahuSvApadaSoBitam // RKS_89.99 //
fzisaNGEH samAkIrRaM nAnAvrataDarEH SuBEH /
ekapAdasTitAH kecid apare sUryavarcasaH // RKS_89.100 //
ekadfzwisTitAH kecid UrDvabAhusTitAH pare /
cAndrAyaRaparA kecit kecit pakzopavAsinaH // RKS_89.101 //
mAsopavAsinaH kecit kecid ftumupozitAH /
SIrRaparRASinaH kecit kecin mArutaBojanAH // RKS_89.102 //
yogAByAsaratAH kecid DyAyantaH paramaM padam /
gArhasTam AsTitAH kecit kecic cEvAgnihotriRaH // RKS_89.103 //
evaM viDAn dvijAn dfzwvA jAnuByAm avanIM gataH /
praRamya SirasA rAjan rAjA vacanam abravIt // RKS_89.104 //
kasmin deSe tu tat tIrTaM kaTayaDvaM dvijottamAH /
sarvezAM vAYCitAM sidDiM dadyAc ca Palam Ipsitam // RKS_89.105 //

fziruvAca:
DanvantaraSataM gacCa BfgutuNgasya mUrDani /
kuRqaM drakzyasi vistIrRaM toyapUrRaM suSoBanam // RKS_89.106 //
tezAM tadvacanaM SrutvA gataH kuRqasya mUrDani /
dfzwvA hi cEva tattIrTaM BrAntir jAtA nfpasya hi // RKS_89.107 //
vIkzya kuRqaM mahABAgaM gaNgAM cEva viSezataH /
prAcIM sarasvatIM dfzwvA BrAntirjAtA nfpasya hi // RKS_89.108 //
tato vismayamApannaS cintayAno muhurmuhuH /
AkASasaMsTitaM dfzwvA sAmizaM kuraraM taTA // RKS_89.109 //
BramamARaM gfhItvA taM vaDyamAnaM nirAmizEH /
parasparaM hi yuDyante sarve cAmizaBakzakAH // RKS_89.110 //
hataS caYcuprahArEs tu kuraraH patito 'mBasi /
SUlena SUlinA yatra BUBAgaM BeditaM purA // RKS_89.111 //
tat tIrTasya praBAveRa sa sadyaH puruzo 'Bavat /
vimAnasTaM tu taM dfzwvA krOMca vE divyarUpiRam // RKS_89.112 //
apsaroBir gIyamAnaM nfpas tat tIrTam AgataH /
asTIni BUmO nikzipya snAnaM kftvA yaTA viDi // RKS_89.113 //
tilamiSreRa toyena tarpayitvezwadevatAH /
DftvAsTIni tato rAjA nikzipyAntarjale taTA // RKS_89.114 //
kzaRam ekaM tato vIkzya rAjA UrDvamuKaH sTitaH /
tAM dadarSa tataH sarvAn devamUrtiDarAn SuBAn // RKS_89.115 //
divyavastrES ca saMvItAn divyABaraRaBUzitAn /
vimAnEH kAYcanEr divyEr apsarogaRasevitEH // RKS_89.116 //
pfTagBUtAS ca tAn sarvAn vimAnezu vyavasTitAn /
utpatataH samAlokya sa rAjA harzito 'Bavat // RKS_89.117 //
fzir vimAnam ArUQaS citrasenam aTAbravIt /
Bo BoH sADu mahArAja citrasena mahAmate // RKS_89.118 //
tvatprasAdAn nfpaSrezWa gatirdivyA mamAdya vE /
idaM ca yattvayA kiMcit kftaM paramaduzkaram // RKS_89.119 //
svasuto 'pi na Saknoti pitFRAM kartum IdfSam /
madIyavacanAd rAjan nizpApas tvaM Bavizyasi // RKS_89.120 //
yat tvaM drakzyasi rAjendra kAmikaM manasepsitam /
ASIrvAdaM tato dattvA citrasenAya DImate // RKS_89.121 //
svargaM jagAma svasutEs tato dIrGatapA muniH // RKS_89.122 //

iti SrIskandapurARe revAKaRqe dIrGatapAKyAno nAmEkonanavatitamo 'DyAyaH ||


RKS aDyAya 90

uttAnapAda uvAca:
dfzwvA tattIrTamAhAtmyaM citraseno nareSvaraH /
vipulaM tIkzRaDAraM ca kaRWe cAsi nfpottama // RKS_90.1 //
devAn sarvAn hfdi DyAyan brahmavizRumaheSvarAn /
vinikzipannaTAtmAnO pratyakzO vizRuSaNkarO // RKS_90.2 //
kare DftvA tu rAjAnaM rudro vacanam abravIt /

hara uvAca:
prARatyAgaM mahArAja akAle mA kuruzva ha // RKS_90.3 //
adyApi tu yuvAsi tvaM na yuktaM maraRaM tava /
svasTAnaM gacCa vE SIGraM BogAn BuNkzva yaTepsitAn // RKS_90.4 //
BuNkzva nizkaRwakaM rAjyaM nAkaM Sakra ivAparaH /

citrasena uvAca:
na rAjyaM kAmaye deva na putrAn na ca bAnDavAn // RKS_90.5 //
na BAryAM na ca koSaM ca na gASca na turaNgamAn /
muYcasva mAM mahAdeva aviGnaM kriyatAM mama // RKS_90.6 //
svargaprAptir mamAdyEva tvatprasAdAn maheSvara /

deva uvAca:
yasyAgrato Baved vizRurbrahmA rudras taTEva ca // RKS_90.7 //
svargeRa tasya kiM kAryaM gato 'sO kiM karizyati /
tuzwAva tvAM trayo devA vfRIzva varam uttamam // RKS_90.8 //
yaTepsitaM mahArAja satyam etanna saMSayaH /

citrasena uvAca:
yadi tuzwAs trayo devA brahmavizRumaheSvarAH // RKS_90.9 //
adya praBfti yuzmABiH sTAtavyam iha sarvadA /
gayASiraM yaTA puRyaM kftaM yuzmABir eva ca // RKS_90.10 //
taTEvedaM tu kartavyaM SUlaBedaM ca pAvanam /
yatra yatra sTitA yUyaM tatra tatra vasAmy aham // RKS_90.11 //
gaRAnAm iha sarvezAm avaDyo 'haM sureSvara /

ISvara uvAca:
adya praBfti tizWAma SUlaBede nareSvara // RKS_90.12 //
kalAMSena trayo devAs trikAlaM nivasAmahe /
nandisaMjYo gaRaS ca tvaM Bavizyasi na saMSaya // RKS_90.13 //
Bavizyaty agrapUjA te matsamIpe sadA nfpa /
prakzipya ca nijAsTIni yaTA dIrGatapA yayO // RKS_90.14 //
sakuwumbo vimAnasTaH svarge tizWati tatkuru /
evaM devA varaM dattvA citrasenAya pArTiva // RKS_90.15 //
kuRqamUrDani yAsyAmastrayo devAs tadA sTitAH /
parasparaM vadanty evam idaM tIrTaM taTA SuBam // RKS_90.16 //
yaTA gayASiraM puRyaM sarvamAsi ca paWyate /
taTA revAtawe puRyaM SUlaBedaM na saMSayaH // RKS_90.17 //

brahmovAca:
idaM tIrTaM mahArAja yaTApuRyaM gayASiraH /
snAtvA cEvodake tasmin naro nirmalatAM vrajet // RKS_90.18 //
ekaM gayASiraM muktvA sarvatIrTAni SaNkara /
SUlaBedasya tIrTasya kalAM nArhanti zoqaSIm // RKS_90.19 //
kuRqasya dakziRe BAge daSahastapramARataH /
EndravAruRavAyavyAM pramARantv ekaviMSatiH // RKS_90.20 //
etat pramARaM tIrTasya piRqadAnAdikarmasu /
narAH puRyAS ca te sarve atra dAnaM kftaM ca yEH // RKS_90.21 //
vizRus trinetrarUpeRa brahmarUpI pitAmahaH /
tasmiMs tIrTe sTitA nityaM pUjAM gfhRanti BaktitaH // RKS_90.22 //
jAtaM jAtaM nirIkzyante svaputraM hi pitAmahAH /
kadA yAsyati putro 'sO kadA dAtA Bavizyati // RKS_90.23 //
paYcasTAnezu yaH SrAdDaM kurute BaktimAn naraH /
svakulAni tu sarvARi pretaBUtAni tArayet // RKS_90.24 //
ekaviMSatpitfpakze mAtfpakzEkaviMSatim /
BAryAyA ekAdaSEveti sarvARy etAni tArayet // RKS_90.25 //
dvijadevaprasAdena pitFRAM ca taTEva hi /
SrAdDado vasate tatra yatra devo maheSvaraH // RKS_90.26 //
Atmano GAtakA ye ca goGnAH strERahatAS ca ye /
daMzwriBir jalapAtena vidyutpAtena ye hatAH // RKS_90.27 //
na tezAm agnisaMskAro na SOcaM nodakakriyA /
tatra tIrTe tu yaH SrAdDaM tezAM kuryAt svaBaktitaH // RKS_90.28 //
mokzaprAptir Bavet tezAM trisTAnezu na saMSayaH /
tfptis tu jAyate tezAM varzam ekaM na saMSayaH // RKS_90.29 //
ajAnatA kftaM pApaM bAlaBAvezu yatkftam /
tatsarvaM naSyati kzipraM sakftsnAnena BUpate // RKS_90.30 //
rajakena yaTA DOtavastraM nirmalatAM vrajet /
pApopaliptas tIrTe 'smin snAto nirmalatAM vrajet // RKS_90.31 //
saMnyAsaM kurute yas tu tasmiMs tIrTe narADipa /
DyAyamAno mahAdevaM sa gacCet paramaM padam // RKS_90.32 //
krIqitvA ca yaTA kAmaM svecCayA Sivamandire /
vedavedANgatattvajYo jAyate vipule kule // RKS_90.33 //
rUpavAn suBagaS cEva sarvavyADivivarjitaH /
sarvaDarmasamopetaH sarvAcArasamanvitaH // RKS_90.34 //
etat te kaTitaM rAjaMs tIrTasya Palamuttamam /
tacCrutvA mAnavo nityaM mucyate sarvapAtakEH // RKS_90.35 //
yaS cEnaM SrAvayed BaktyA AKyAnaM dvijasanniDO /
SrAdDe devagfhe cEva paWet parvaRi parvaRi // RKS_90.36 //
gIrvARAs tasya tuzyanti manuzyAH pitfBiH saha /
paWatAM SfRvatAM cEva naSyed vE pApasaMcayaH // RKS_90.37 //
liKitvA tIrTamAhAtmyaM brAhmaReByo dadAti yaH /
jAtismaraM sa laBate prApnoty aBimataM Palam // RKS_90.38 //

iti SrIskandapurARe revAKaRqe citrasenakaTAvarRano nAma navatitamo 'DyAyaH ||


RKS aDyAya 91

rAjovAca:
anyac ca Srotum icCAmi kena gaNgAvatAritA /
rudraSIrzasTitA puRyA devI kaTam ihAgatA // RKS_91.1 //
puRyA devaSilAnAma tasyA mAhAtmyamuttamam /
etadAKyAhi me sarvaM prasAdAt puruzottama // RKS_91.2 //
rudra uvAca:
SfRuzvEkamanA BUtvA yaTA gaNgAvatAritA /
purA devI mahABAga brahmAdyEH sakalEH surEH // RKS_91.3 //
aByarTayaj jagannATaM devadevaM jagadgurum /
GawamaDye sTitA gaNgA mocitA ca suBUtale // RKS_91.4 //
BAratI ca tato muktA rudreRa Siraso Buvi /
narAstIrTe tawe tasyAH snAnaM kurvanti BaktitaH // RKS_91.5 //
pibanti ca jalaM nityaM na te yAnti yamAlayam /
yatra sA patitA kuRqe SUlaBede narADipa // RKS_91.6 //
devanadyAH pratIcyAM ca yatra prAcI sarasvatI /
yAmyAM ca SUlaBedAKyam asti tIrTam anuttamam // RKS_91.7 //
tatradevaSilA ramyA svayaM devena nirmitA /
tatra snAtvA tu yo BaktyA brAhmaRaM Bojayen nfpa // RKS_91.8 //
alpasyEva tu dAnasya tasya cAnto na vidyate /

uttAnapAda uvAca:
kAni dAnAni SastAni deveSa DaraRItale // RKS_91.9 //
yAni dattvA naro BaktyA mucyate sarvakilbizEH /
devaSilAyA mAhAtmyaM snAnadAnAdDi yatPalam // RKS_91.10 //
vratopavAsani yamEr yat prApyaM tad vadasva me /

SrIBagavAn uvAca:
AsIt purA mahAvIryaScedinATo mahAbalaH // RKS_91.11 //
vIrasena iti KyAto maRqalADipatISvaraH /
tasya rAjye ripurnAsti na vyADirna ca taskaraH // RKS_91.12 //
na cADarmo 'Bavat tatra Darma eva hi sarvadA /
sadA mudAnvito rAjA saBAryo bahuputrakaH // RKS_91.13 //
ekA ca duhitA tasya surUpA girijA iva /
dfzwA sA pitfmAtfByAM banDuvargajanEH saha // RKS_91.14 //
kftvA vEvAhikaM kAryaM kAle prApte yaTA viDi /
anantaraM cedipatir dvAdaSAbde maheSvaraH // RKS_91.15 //
tatas tasyAstu yo BartA sa mftyuvaSam AgataH /
viDavAM tAM sutAM dfzwvA rAjA SokasamanvitaH // RKS_91.16 //
uvAca vacanaM rAjA svaBAryAM duHKapIqitaH /
Badre duHKam idaM jAtaM yAvaj jIvaM suduHsaham // RKS_91.17 //
nEzA rakzayituM SakyA rUpayOvanadarpitA /
nopAyo vidyate BAryye BAnumatyAS ca rakzaRe // RKS_91.18 //
parasparaM vivadatos tacCrutvA kanyakA 'bravIt /

BAnumaty uvAca:
na vrIqAmi tavAgre 'haM jvalantI dAhakenaca // RKS_91.19 //
satyaM notpadyate dozo madarTe ca narADipa /
adya praBfty ahaM tAta na vezaM DAraye kvacit // RKS_91.20 //
sTUlavastrEr nijANgAni pariDAsyAmi saMyatA /
carizyAmi vratAn sarvAn purARavihitAn api // RKS_91.21 //
AtmAnaM SozayizyAmi tozayantI janArdanam /
mamEzA vartate budDir yadi tvaM tAta manyase // RKS_91.22 //
BAnumatyA vacaH SrutvA rAjA snehArdito 'Bavat /
tIrTayAtrAM samuddiSya koSaM dattvA ca puzkalam // RKS_91.23 //
visfjya rAjA svasutAM vfdDAn kftvA tu rakzaRe /
puruzaM sAyuDaM cAnyaM brAhmaRaM ca purohitam // RKS_91.24 //
avagAhya tawe DyAtuM gaNgAyAM sA narADipa /
nityam ApUjayad viprAn ganDamAlyAdiBUzaREH // RKS_91.25 //
dAsIdAsapraBftayas tasyA ye rakzaRe kzamAH /
tataH piturmatenEva gaNgAtIre samAsTitAH // RKS_91.26 //
dvAdaSAbdAni sA tIre gaNgAyAH samavasTitA /
tyaktvA gaNgAM kvacid rAjaputrI kAzWAM tu dakziRAm // RKS_91.27 //
prAptA sA sacivEH sArdDaM yatra revA mahAnadI /
zaRmAsaM ca sTitA tatra oMkAre 'marakaRwake // RKS_91.28 //
nAnAviDezu tIrTezu tIrTAt tIrTaM jagAma ha /
snAtvA snAtvA dvijAn pUjyaBaktiyuktA hy aDizWitA // RKS_91.29 //
vAruRIM ca diSaM gatvA devanadyAS ca saNgame /
dadarSa cASramaM puRyam fzisaNGEr nizevitam // RKS_91.30 //
dfzwvA fzisamUhaM sA praRipatyedam abravIt /
mAhAtmyaM cAsya tIrTasya nAma cEvAsya kIrtaya // RKS_91.31 //

fzir uvAca:
cakratIrTaM tu viKyAtaM cakraM dattaM purA hareH /
maheSvareRa tuzwena devadevena SUlinA // RKS_91.32 //
atra tIrTe tu yaH snAtvA tarpayet pitfdevatAH /
anivartikA gatis tasya BavitA nAtra saMSayaH // RKS_91.33 //
dvitIye 'hni tato gacCec CUlaBedaM tapasvini /
rAtrO jAgaraRaM kftvA paWet pOrARikIM kaTAm // RKS_91.34 //
vizRupUjAM prakurvIta puzpadIpanivedanEH /
praBAte Bojayed viprAn dAnaM dadyAt svaBaktitaH // RKS_91.35 //
caturTe 'hRi taTA gacCed yatra prAcI sarasvatI /
brahmadevAd vinizkrAntA pAvanArTaM narADipa // RKS_91.36 //
tatra snAtvA naro gatvA tarpayet pitfdevatAH /
SrAdDadas tu vaset tatra yatra devaH pitAmahaH // RKS_91.37 //
paYcame 'hRi tato gacCel liNgaM mArkaRqasaMjYitam /
tatra snAtvA tu yo BaktyA arcayet pitfdevatAH // RKS_91.38 //
SrAdDaM kftvA yaTA nyAyam anindyAn pUjayed dvijAn /
pitarastasya tfpyanti dvAdaSAbdaM na saMSayaH // RKS_91.39 //
sarvadevamayaM sTAnaM sarvatIrTamanuttamam /
kowitIrTasamaM sTAnaM kowiliNgottamottamam // RKS_91.40 //
trirAtraM kurute yas tu SuciH snAnaM jitendriyaH /
pakzaM mAsaM ca zaRmAsam abdam ekaM kadAcana // RKS_91.41 //
na tasya vasatir martye nAke vAsaH sadAkzayaH /
niyamasTas tu mucyeta trijanmajanitAdaGAt // RKS_91.42 //
vinA pumAMsaM yA nArI dvAdaSAbda tu suvratA /
tizWate sAkzayaM kAlaM rudraloke mahIyate // RKS_91.43 //
muneS ca vacanaM SrutvA mudAM paramikAM yayO /
tato 'vagAhate tIrTamaharniSamatandritam // RKS_91.44 //
dfzwvA tIrTapraBAvaM tu rAjYI vacanam abravIt /
SrUyatAM vacanaM me 'dya brAhmaRAH sapurohitAH // RKS_91.45 //
na tyajAm IdfSaM sTAnaM yAvaj jIvAmy aharniSam /
mAtre pitre taTA BrAtre sadBir vAcyam idaM vacaH // RKS_91.46 //
vartate SUlaBede sA niyatA vratacAriRI /
ekAntaropavAsena SanEr mAsamupozitA // RKS_91.47 //
devaSilAsTitA nityaM DyAyamAnA tu keSavam /
aharniSaM sTitA BUmO dfzwA rAjYI SuBAnanA // RKS_91.48 //
vratasTA niyatAhArA nAmnA BAnumatI SuBA /
gatezu dvijamuKyezv AyayO Sabarayugmakam // RKS_91.49 //
uvAca vacanaM tatra tAM dfzwvA SabarANganA /
nEvA 'syAH sadfSI kAcit trizu lokezu viSrutA // RKS_91.50 //
sAkzAd asO devakanyA hyavatIrRA mahItale /
BAryAyA vacanaM SrutvA Sabaras tAm uvAca ha // RKS_91.51 //
kamalAni yaTA lABaM dattvA tvaM BuNkzva satvaram /
mama cEvArcane budDir na BoktavyaM mayA 'dya vE // RKS_91.52 //
na mayA varjitaM Badre pApavfdDyA 'SuBaM kftam /

Sabary uvAca:
na pUrvaM tu mayA svAmin BuktaM tasmiMs tu vAsare // RKS_91.53 //
BuktaSezaM mayA BuktaM yAvat kAlaM smarAmy aham /
BAryAyA niScayaM jYAtvA snAnaM kartuM jagAma ha // RKS_91.54 //
arDottarIyavastreRa snAnaM kftvA tu BaktitaH /
sarvadevaM namaskftya gato devaSilAM prati // RKS_91.55 //
tasTO sa SaNkamAno 'pi DyAyamAno janArdanam /
kumudadvayaM SabaryA tu dAsIhaste niveditam // RKS_91.56 //
dfzwvA rAjYI taTA puzpe dAsIM cEva tadAbravIt /
tvedaM puzpadvayaM labDaM kaTyatAM tac ca sAmpratam // RKS_91.57 //
SIGraM gacCAvagacCa tvaM puzpaM cEvAnayAparam /
anena vasunA cEva kamalAni samAnaya // RKS_91.58 //
BAnumatyA vacaH SrutvA gatA sA SabarIM prati /
SrIPalAni ca puzpARi bahUny anyAni dehi me // RKS_91.59 //

Sabary uvAca:
SrIPalAni ca dAsyAmi puzpARi ca viSezataH /
mUlyena me spfhA nAsti gatvA rAjYIM nivedaya // RKS_91.60 //
gatA dAsI nivedyATa rAjYI ca svayam AgatA /
uvAca SabaraM rAjYI puzpaM mUlyena dehi me // RKS_91.61 //

Sabara uvAca:
na mUlyaM kAmaye devi PalapuzpasamudBavam /
SrIPalAni ca puzpARi yaTezwaM mama gfhyatAm // RKS_91.62 //
arcAM kuru yaTAnyAyaM vAsudevaM jagatpatim /

rAjYI uvAca:
vinA mUlyaM na gfhRAmi kamalAni tavADunA // RKS_91.63 //
DAnyasya KaRqikAm ekAm etAM prati nigfhyatAm // RKS_91.64 //

Sabara uvAca:
nAhAraM cintayAmyadya muktvA devaM varAnane // RKS_91.65 //
devakAryaM vinA Badre nAnyAbudDiH pravartate /

rAjYI uvAca:
na tvayAnnaM parityAjyaM sarvamanne pratizWitam // RKS_91.66 //
tasmAt sarvaprayatnena mamAnnaM pratigfhyatAm /
tapasvino mahABAgA ye cAraRyanivAsinaH // RKS_91.67 //
te maddvAre sTitAH sarve yAcante te 'nnakANkziRaH /

Sabara uvAca:
nizeDo 'DikftaH pUrvaM mayA satyaM na saMSayaH // RKS_91.68 //
satyamUlaM jagat sarvaM satye cEva pratizWitam /
satyena tapate sUryaH satyena dyotate SaSI // RKS_91.69 //
satyena vAyavovAnti DarA satye pratizWitA /
tasmAt sarvaprayatnena satyaM satyaM na lopayet // RKS_91.70 //

rAjYI uvAca:
ArAmopahftaM puzpam AraRyaM puzpam eva ca /
krItaM prahigrahAl labDaM puzpam evaM caturviDam // RKS_91.71 //
uttamaM PalamAraRyaM gfhItvA svayam eva hi /
maDyamaM PalamArAmyamaDamaM krItam eva ca // RKS_91.72 //
pratigraheRa yal labDaM nizPalaM tad vidurbuDAH /

purohita uvAca:
gfhARa rAjYi puzpARi pUjAM kuru janArdane // RKS_91.73 //
upakAraM prakurvantI pUjAM cakre yaTAviDi /
rAtrO jAgaraRaM kftvA kaTA pOrARikI SrutA // RKS_91.74 //
Sabaras tu tato BAryAm idaM vacanam abravIt /
dIpArTaM gfhyatAM sneho yaTAlABena sundari // RKS_91.75 //
dattvA dIpaM tataH kftvA DUpaM pUjAM janArdane /
kftvA jAgaraRaM rAtrO DyAyamAnas tu keSavam // RKS_91.76 //
tataH praBAtasamaye dfzwvA snAnotsukaMjanam /
kecic ca SUlaBede tu devanadyAM taTEva ca // RKS_91.77 //
sarasvatyAM taTA kecinmArkaRqeye taTA hrade /
cakratIrTe taTA kecit snAnaM kurvanti BaktitaH // RKS_91.78 //
SuciBUtAs tu te sarve janA devaSilopari /
SrAdDaM kurvanti vE tatra prayatnena dvijarzaBAH // RKS_91.79 //
tAn dfzwvA Sabaro bilvEH piRqaM nirvartayet tataH /
BAnumatyA taTA saktupiRqanirvapaRaM kftam // RKS_91.80 //
anindya Bojayed vipraM damBadozavivarjitam /
havizyeRa taTA daDnA SarkarAmaDusarpizA // RKS_91.81 //
pAyasena ca gavyena kfSareRa viSezataH /
BojayitvA taTA rAjYI dAnaM dattvA yaTAviDi // RKS_91.82 //
pAdukopAnahO CatraM SayyA govfzam eva ca /
viviDAni ca dAnAni hemaratnamayAni ca // RKS_91.83 //
tatra tIrTe mahArAja kapilAM yaH prayacCati /
tena dattA mahI rAjan saSElavanakAnanA // RKS_91.84 //

uttAnapAda uvAca:
tilapradaH prajA izwA dIpadaScakzuruttamam /
BUmidaH svargam Apnoti dIrGAyuS ca hiraRyadaH // RKS_91.85 //
gfhado rogarahito rOpyado rUpamuttamam /
vAsodaS candralokaM tu aSvadaH sUryalokaBAk // RKS_91.86 //
vfzadas tu SriyaM puRyAM godAnAt tu trivizwapam /
SayyAdAnaM ca yo dadyAt sa svargamaBayapradaH // RKS_91.87 //
DAnyadaH SASvataM sOKyaM brahmado brahma SASvatam /
sarvezAm eva dAnAnAM brahmadAnaM viSizyate // RKS_91.88 //
BAryAm aSvaM mahIM vAsas tilakAM ca na sarpizam /
ye nayena hi BAvena dAnaM viprAya yacCati // RKS_91.89 //
tena tena hi BAvena prApnoti padapUjitam /
dfzwvA dAnAni sarvARi rAjYyA dattAni yAni ca // RKS_91.90 //
uvAca Sabaro BAryAM yac CfRuzva narADipa /

Sabara uvAca:
purARaM paWitaM Badre brAhmaREr vedapAragEH // RKS_91.91 //
SrutaM ca tan mayA sarvaM dAnaDarmaparaM SuBam /
pUrvajanmArjitaM pApaM snAnadAnavratena ca // RKS_91.92 //
tatsarvaM ca kzayaM jAtaM madIyena priye SfRu /
atra dattaM hutaM taptaM sarvaM Bavati cAkzayam // RKS_91.93 //
te dvijA BAnumatyA ca SUlaBedaM gatAs tataH /
dadfSuH SabaraM kuRqe SabaryA saha saMsTitam // RKS_91.94 //
ISAnyAM ca tato gatvA BfguparvatamUrDani /
martukAmas taTArUQo BAryayA saha pArTiva // RKS_91.95 //

rAjaputry uvAca:
tizWa tizWa mahAsattva SfRuzva vacanaM mama /
kimarTaM tyajasi prARAnadyApi ca yuvA BavAn // RKS_91.96 //
kiM santApaH samudvegaH kiM duHKaM vyADir eva ca /
SiSuS ca dfSyate 'dyApi kAraRaM kaTayasva me // RKS_91.97 //

Sabara uvAca:
kAraRaM nAsti me kiMcin na duHKaM kiMcid eva hi /
saMsArasAraBUtatve nAnyA budDiH pravartate // RKS_91.98 //
duHKena laBate yasmAn manuzyatvaM varAnane /
mAnuzyaM janma cAsAdya yo na DarmaM samAcaret // RKS_91.99 //
sa gacCen narakaM Goram alpadozeRa sundari /
tasmAt patitum icCAmi asmiMs tIrTe tapasvini // RKS_91.100 //

rAjaputry uvAca:
adyApi vartate kAlaH svaDarmA viviDAH kriyAH /
kftvA prakftaDarmARi tatra dAnena SudDyati // RKS_91.101 //
ahaM dAsyAmi te DAnyaM vAsAMsi draviRAni ca /
nityaM tvamAcarerDarmaM DyAyamAno janArdanam // RKS_91.102 //

Sabara uvAca:
na cAhaM kAmaye devi DAnyaM vastrARi cEva hi /
yaH parasyAnnam aSnAti sa naro 'SnAti kilbizam // RKS_91.103 //

rAjaputry uvAca:
kandamUlaPalAhAro BuktvA vE Bakzyamuttamam /
avagAhya ca tIrTAni sarvapApEH pramucyase // RKS_91.104 //
tato vimuktapApas tu yaH kaScit puruzaH SuciH /
karmaRA tena cEva tvaM gatiM samprApsyase SuBAm // RKS_91.105 //

Sabara uvAca:
atra maDye mayA tyaktAH prARA dfzwvA hitaM ca yat /
satyanna lopaye devi iti me niScitA matiH // RKS_91.106 //
prasAdaH kriyatAM devi kzamasva tvaM janEH saha /
badDottarIyavastreRa AtmAnaM ca prayatnataH // RKS_91.107 //
BAryayA sahitas tatra hariM DyAtvA papAta ha /
nagArDaM patito yAvad gatajIvo narADipa // RKS_91.108 //
tUzRIM BUtaM tu taM dfzwvA kuRqasyopari BUmipa /
trimUrtigarte tatkAle Sabaro BAryayA saha // RKS_91.109 //
divyaM vimAnam ArUQo gataS ca gatimuttamAm // RKS_91.110 //

iti SrIskandapurARe revAKaRqe SabarasvargArohaRaM nAmEkanavatitamo 'DyAyaH ||


RKS aDyAya 92

rAjovAca:
tatas tayApi deveSa BAnumatyA hi kiMkftam /
etan me saMSayaM deva kaTayasva prasAdataH // RKS_92.1 //

hara uvAca:
cintayitvA tu sA rAjYI gatA kuRqasya sanniDO /
dfzwvA tIrTasya mAhAtmyaM rAjYI harzeRa pUritA // RKS_92.2 //
viprAn bahUn samAhUya pUjayAmAsa tatkzaRAt /
dadO ca viviDaM dAnaM brAhmaReByo narADipa // RKS_92.3 //
dattvA ca dakziRAm evaM maDumAse ca BUmipa /
amAyAM ca tato rAjYI gatA parvatamUrDani // RKS_92.4 //
nagaSfNgaM samAruhya kftvA tu karasampuwam /
vijYApya brAhmaRAn sarvAn idaM vacanam abravIt // RKS_92.5 //
mama mAtA pitA BrAtA taTA 'nye cEva bAnDavAH /
sarve kzamantu te sarvEr idaM vAcyaM tadA vacaH // RKS_92.6 //
ityuktvA SUlaBede tu tapaH kftvA sudAruRam /
visfjya cEvam AtmAnaM tasmiMs tIrTe divaMgatA // RKS_92.7 //

brAhmaRA UcuH:
sandeSaM kaTayizyAmas tvayoktaM SoBanavrate /
mAtApitroS ca suSroRi mA te 'BUd atra saMSayaH // RKS_92.8 //
tato visfjya lokaM tu sTitA parvatasanniDO /
arDottarIyavastraM tu gAQaM kftvA punaH punaH // RKS_92.9 //
tato visfjya cAtmAnam ekacittA narADipa /
nagArdDaM patitA yAvat tAvad dfzwA surAsurEH // RKS_92.10 //
divyaM vimAnam Aruhya kElAsaM sA jagAma ha /
tataH sA paSyatAM tezAM janAnAM tridivaM gatA // RKS_92.11 //

iti SrIskandapurARe revAKaRqe BAnumatIsvargArohaRaM nAma dvinavatitamo 'DyAyaH ||


RKS aDyAya 93

deva uvAca:
tataH puzkariRIM gacCet sarvapApapraRASinIm /
SrutvA tasyAH praBAvaM tu sarvapApEH pramucyate // RKS_93.1 //
revAyA uttare kUle tIrTaM paramaSoBanam /
yatrAste sarvadA devo divyamUrtirdivAkaraH // RKS_93.2 //
kurukzetraM yaTApuRyaM sarvakAmikam uttamam /
idaM tIrTaM taTA puRyaM sarvakAmaPalapradam // RKS_93.3 //
kurukzetre yaTA vfdDir dAnasya jagatIpate /
puzkariRyAM taTA vfdDir dAnasyApi na saMSayaH // RKS_93.4 //
yavam ekaM tu yo dadyAt sOvarRaM cAtra vE nfpa /
puzkariRyAM taTA snAnaM sarvaM sTAneSvare smftam // RKS_93.5 //
sUryagrahe yaTA SaktyA dattvA dAnaM yaTA viDi /
hasty aSvaraTaratnAni gfhaM gAS ca DuranDarAn // RKS_93.6 //
suvarRaM rajataM vApi brAhmaReByo dadAti yaH /
trayodaSadinaM yAvat trayodaSaguRaM Bavet // RKS_93.7 //
tilamiSreRa toyena tarpayet pitfdevatAH /
dvAdaSAbdaM Bavet tfptis tatra tIrTe mahIpate // RKS_93.8 //
yas tatra kurute SrAdDaM pAyasEr maDusarpizA /
SrAdDaM maGAdi fkzezu pitFRAM dattam akzayam // RKS_93.9 //
akzatEr badarEr bilvEr iNgudEr vE tilEH saha /
akzayaM PalamApnoti tasmiMs tIrTe na saMSayaH // RKS_93.10 //
tatra snAtvA tu yo devaM pUjayec ca divAkaram /
sa gacCet paramaM lokaM tridaSEr api vanditaH // RKS_93.11 //
fcamekAM paWed yas tu yajuzaH sAmna eva ca /
samagrasya sa vedasya Palam Apnoti vE dvijaH // RKS_93.12 //
tripuzkaraM japen mantraM DyAyamAno divAkaram /
sa gacCet paramaM lokaM tridaSEr api vanditam // RKS_93.13 //
yastatra viDivat prARAMs tyajate nfpasattama /
sa gacCet paramaM sTAnaM yatra devo divAkaraH // RKS_93.14 //

mArkaRqeya uvAca:
BUyo 'py anyat pravakzyAmi AdityeSvaram uttamam /
sarvaduHKaharaM pArTa sarvaviGnavinASanam // RKS_93.15 //
asya tIrTasya cAnyAni tIrTAni kurunandana /
na laBante SriyaM nAke martye pAtAlagocare // RKS_93.16 //
kurukzetraM yaTA gaNgA nEmizaM puzkaraM taTA /
vArARasI ca kedAraM prayAgo nfpanandana // RKS_93.17 //
ravitIrTasya sarvARi kalAM nArhanti zoqaSIm /
ravitIrTe ca yad dattaM SfRuzva kurunandana // RKS_93.18 //
snehArTe kaTayizyAmi vArDakye nAsti paRqitaH /
SfRvantu fzayaH sarve taponizWA mahAtmAnaH // RKS_93.19 //
SrutaM me rudrasAnniDye skandarudragaREH saha /
pArvatyA prArTitaH SamBUravitIrTasya yatPalam // RKS_93.20 //
SamBunApi tadAKyAtaM girijAyAH puras tadA /
tatsarvam ekacittena rudrodgItaM SrutaM mayA // RKS_93.21 //
durBikzopahatA viprA narmadA tawam ASritAH /
uddAlako vaSizWaS ca mARqavyo gOtamas taTA // RKS_93.22 //
yAjYavalkyo 'Ta SARqilyaScyavano BArgavas taTA /
nASake turviBARqaS ca bAlaKilyAdayas taTA // RKS_93.23 //
SAtAtapo 'pi SaNKaS ca jEminir goBilas taTA /
jEgIzavyaH SatAnIka fzisaNGAH samAgatAH // RKS_93.24 //
tIrTayAtrA kftA tEs tu narmadAyA samantataH /
AdityeSaM samAyAtAH prasaNgAd fzisattamAH // RKS_93.25 //
vfkzEs saMCAditaM sarvaM DavEstindukapAwalEH /
jambIrEr arjunEH kundEr jawAkesarakiMSukEH // RKS_93.26 //
punnAganArikerEs tu KadirEH kalpapAdapEH /
anekaSvApadAkIrRaM mfgamAlAsamAkulam // RKS_93.27 //
fkzahastisamAyuktaM citrakES ca suSoBitam /
praviSya fzayaH sarve vane puzpaPalAkule // RKS_93.28 //
vanAnte ca nArI SuBrA dfzwA raktAmbarAnvitA /
raktamAlyA suSoBAQyA rastacandanacarcitA // RKS_93.29 //
raktABaraRasaMyuktA SaSihastA BayAvahA /
tasyAH samIpago dfzwaH kfzRajImUtasanniBaH // RKS_93.30 //
mahAkAyo BImavaktraH pASahasto BayAvahaH /
anADfzyo vayovfdDa AturaH piNgalocanaH // RKS_93.31 //
dIrGajihvaH karAlAsyas tIkzRAdaMzwro durAsadaH /
vfdDAM striyaM kuruSrezWa te paSyan viprapuMgavAH // RKS_93.32 //
tataH samIpagA vfdDA sa ca vfdDaS ca BArata /
svADyAyaniratEr viprEs tO pfzwO pApakarmiRO // RKS_93.33 //

vfdDAvUcatuH:
yuzmAkaM yaminaH sarve tizWaDvaM tIrTamaDyataH /
SIGraM praviSyatAM sarve narmadA cEva sevyatAm // RKS_93.34 //
tayoH SrutvA tu vacanaM brAhmaRAH SaMsitavratAH /
jagmus te narmadAkacCaM dfzwvA revAM dvijottamAH // RKS_93.35 //
natAH kecit stuvanty anye jayadevi namo 'stu te // RKS_93.36 //

fzaya UcuH:
namo 'stu te sidDagaREr nizevite namo 'stu te sarvapavitramaNgale /
namo 'stu te viprasahasrapUjite /
namo 'stu te rudrasamudBave pare // RKS_93.37 //
namo'stu te sarvapavitrapAvane namo 'stu te devi vare prasIda naH /
namo 'stu te SItajale suKaprade saridvare pApahare dayAnvite // RKS_93.38 //
anekaBUtANgasuSoBitANge ganDarvayakzoragapAvitANge /
mahAgajOGA mahizA varAhAH krIqanti toye sumahormimAlEH // RKS_93.39 //
namAmaH sarve varade suKaprade 'smAn paSupASabadDAn /
pApEranekEH paSupASabadDA Bramanti tAvannarakezu nityam // RKS_93.40 //
yAvat tavAmBo nahi saMspfSanti spfzwaM karEScandramaso raveS ca /
anekasaMsAraBayArditAnAM pApEr anekEH parivezwitAnAm // RKS_93.41 //
gatis tvam amBojasamAnavaktre dvandvEr anekEr aBisaMvftAnAm /
nadyas tu pUjyA vimalA Bavanti /
tvAM devi cAsAdya na saMSayo 'tra // RKS_93.42 //
duKAturARAm aBayaM dadAsi devEr anekEr aBipUjitAsi /
viRmUtradehArRavamagnadehA Bavanti tAvan narakezu martyAH // RKS_93.43 //
mahAnilodDUtataraNgaBaNgaM jalaM na yAvat tava saMspfSanti /
mlecCAH pulindAs tvaTa yAtuDAnAH pibanti cAmBastava devi puRyam // RKS_93.44 //
te 'pi pramuYcanti BayAt tu GorAt kim atra viprA BayapApaBItAH /
Gore yuge 'smin kalinAmnyapuRye tvaM BrAjase kAlajalOGapUrRe // RKS_93.45 //
devyatra nakzatrapaTe 'pi gaNgA tava prasAdAd divi devyatizWat /
kAle yaTezwaM paripAlaya tvaM yAsyAma lokaM tava suprasAdAt // RKS_93.46 //
vayaM taTA tvaM kuru naH prasAdaM tvAm ASritAs tvAM SaraRaM gatA vE /
gatis tvam evAtra piteva putraM tvam Adideva praBave vicitre // RKS_93.47 //
kAle 'py anAvfzwiBavaM kzayaM ca rakzasva (?) /
sarvaM jagataH svarUpam .... .... // RKS_93.48 //
evaM stutA mahAdevI narmadA saritAM varA /
pratyakzA sA parABUtA brAhmaRAnAM yuDizWira // RKS_93.49 //

narmadovAca:
tuzwAhaM varadA viprA dAsye vo vAYCitaM Palam /
tato 'varzan mahAmeGA DAnyaM ca pracuraM taTA // RKS_93.50 //
kandamUlaPalaM SAkaM suKaM sarvasaMSritam /

mArkaRqeya uvAca:
paWanti ye stotram idaM narendra SfRvanti BaktyA parayaA prapannAH // RKS_93.51 //
teByo 'ntakAle sariduttameyaM gatiM viSadDAM nitarAM dadAti /
prAtaH samutTAya samAna evaM saMkIrtayed rudramumAM ca devIm // RKS_93.52 //
pApAni sarvARi layaM grayAnti samASrayante ca mahAnuBAvAH /
pApEs tu muktA divi modayante SamBorgirA cEva tu nAnyaTA ca // RKS_93.53 //

mArkaRqeya uvAca:
dfzwAs te puruzA nAnyA narmadAtawam ASritAH /
snAnadevArccanEryuktAH paYcEva tu mahAbalAH // RKS_93.54 //
te dfzwA brAhmaREH sarvEr vedavedANgapAragEH /

viprA UcuH:
dinAnte ca striyor yugmaM dfzwaM rOdraM BayAvaham // RKS_93.55 //
trayo vfdDAS ca puruzAH pASahastA BayAvahAH /
durdDarA durnisaMkASA itaScetaS ca caYcalAH // RKS_93.56 //
vyAharanti BiyA vAcA AkANkzA darSanasya ca /
aparaspariRas sarve nirIkzante parasparam // RKS_93.57 //
tezu saNGezu yatproktaM tatsarvaM kaTayAmi te /

puruzA UcuH:
tIrTAvagAhanaM sarvEH pUrvapaScimadakziRe // RKS_93.58 //
uttare ca kftaM BaktyA na pApaM tad vyapohitam /
nizpApAS cAtra saYjAtAs tIrTasyAsya praBAvataH // RKS_93.59 //
SfRvantu fzayaH sarve agnijvAlopamA dvijAH /
pAtakAni ca GorARi yAny acintyAni dehinAm // RKS_93.60 //
pApizWena tu cAnena garordArA vidUzitAH /
hftaM cAnyena mitrasya suvarRaM ca taTA ca vE // RKS_93.61 //
brahmahatyA kftA rOdrA kftaM cAnyena pAtakam /
surApAnaM tu cApy asya saMjAtaM cAnyakAmataH // RKS_93.62 //
govaDaM pApam etena kftam ekena pApinA /
akAmato 'pi sarvezAM pAtakAni narADipa // RKS_93.63 //
brAhmaRAs tAMs tu te dfzwvA pApizWA gatakalmazAH /
tIrTasyAsya praBAveRa narmadAyAH praBAvataH // RKS_93.64 //
na kvAcit pAtakAnAM tu praveSaS cAtra jAyate /
evaM saMcintya te sarve pApizWAS ca parasparam // RKS_93.65 //
kzipram eva samudDftya vicintya hfdaye harim /
snAtvA revAjale puRye tArpitvA pitfdevatAH // RKS_93.66 //
natvA tu BAskaraM devaM hfdi DyAtvA janArdanam /
kftvA pradakziRAM BaktyA jvalite jAtavedasi // RKS_93.67 //
patitAH pARqavaSrezWa pApodvignAS ca pApinaH /
sAttvikIM kAmanAM kftvA tyaktvA prARAn divaNgatAH // RKS_93.68 //
nizpApAs te mahABAgEr narmadAyottare tawe /
vimAnasTAs tadA dfzwA brAhmaREs te yuDizWira // RKS_93.69 //
AScaryamatulaM dfzwam fziBir narmadAtawe /
tadA praBfti te sarve rAgadvezavivarjitAH // RKS_93.70 //
ravitIrTaM dvijA hfzwAH sevante mokzakANkzayA // RKS_93.71 //

iti SrIskandapurARe revAKaRqe 'rkatIrTamahimAnuvarRano nAma trinavatitamo 'DyAyaH ||


RKS aDyAya 94

mArkaRqeya uvAca:
tIrTasyAsya ca yatpuRyaM tac CfRuzva narADipa /
paRqito vfdDaBAvena BaktyA trAto nareSvara // RKS_94.1 //
uddeSaM kaTayizyAmi dfzwvA vAntaram eva ca /
kurukzetraM yaTApUtaM ravitIrTaM SrutaM taTA // RKS_94.2 //
ISvareRa purAKyAtaM zaRmuKasya yuDizWira /
SrutaM rudragaREH sarvEr ahaM tatra samIpagaH // RKS_94.3 //
mArtaRqagrahaRe prApte ye vrajanti zaqAnana /
ravitIrTe kurukzetre tulyam eva PalaM Bavet // RKS_94.4 //
snAne dAne taTA jApye home cEva viSezataH /
kurukzetre taTA puRyaM nAtra kAryA vicAraRA // RKS_94.5 //
grAme vA yadi vAraRye puRyA sarvatra narmadA /
ravitIrTe viSezeRa raviparvaRi BUmipa // RKS_94.6 //
tatra sUryadine BaktyA vyatIpAte ca vEDftO /
saMkramaRe grahaRe vA 'pi ye vrajanti jitendriyAH // RKS_94.7 //
kAmakroDavinirmuktA rAgadvezEs taTEva ca /
kaTAM ca vEzRavIM pArTa vedADyayanam eva ca // RKS_94.8 //
fgvedaM vA yajurvedaM sAmavedam aTarvaRam /
fcam ekAM tu japtvEva samastaPalam ApnuyuH // RKS_94.9 //
gAyatryA ca caturvedaPalam Apnoti mAnavaH /
praBAte pUjayed devam annadAnahiraRmayEH // RKS_94.10 //
tatra snAtvA dvije yogye kapilAM yaH prayacCati /
pfTivI tena vE dattA saSElavanakAnanA // RKS_94.11 //
BUrlokaS ca Buvarloko maharloko janas taTA /
tapaH satya taTA lokaM pAtAlAny ekaviMSatiH // RKS_94.12 //
tena dattaM Bavet sarvaM godAnaM yena vE kftam /
tezAm abdakftaM pApaM naSyed vE nAtra saMSayaH // RKS_94.13 //

yuDizWira uvAca:
puRyA gatiH kaTaM tAta etat kaTaya tattvataH /

mArkaRqeya uvAca:
purA kftayugasyAdO brahmAlokapitAmahaH // RKS_94.14 //
utpAdya taTA sakalaM BUtagrAmaM caturviDam /
AkulA pfTivI tena saMjAtA pARqunandana // RKS_94.15 //
tataH paScAd vicintyedaM kaTaM loko Bavizyati /
kaTaM svargaM prayAsyanti mAnavA BaktisaMyutAH // RKS_94.16 //
BAnuS cEva kaTaM prIto lokAnAM jAyate BfSam /
viraYceScintyamAnasya agnikuRqAt samutTitA // RKS_94.17 //
jvalantI tejasA pUrRA GaRwA lulitaniHsvanA /
dfzwvA tAM tu mahABAgAM kapilAM kuRqamaDyagAm // RKS_94.18 //
brahmAlokagurustAM tu praRamyedam uvAca ha /
namaste kApile puRye sarvalokezv anuttame // RKS_94.19 //
mANgalye maNgale devi trizu lokezu vandite /
tvaM lakzmIs tvaM DftirmeDA pavitrA tu varAnane // RKS_94.20 //
umAdevIti viKyAtA tvaM SacI nAtra saMSayaH /
vEzRavI tvaM mahAdevI brahmARI tvaM varAnane // RKS_94.21 //
kumArI tvaM mahABAge BaktiH SradDA taTEva ca /
kAlarAtrI tu BUtAnAM kumArI parameSvarI // RKS_94.22 //
tvaM truwistvaM GawI cEva muhUrtakzaRam eva ca /
saMvatsarartavo mAsAs tvaM kAlaH puruzaH sadA // RKS_94.23 //
nAsti kiMcit tvayA hInaM trElokye sacarAcare /
evaM stutA tu sA tena kapilA paramezWinA // RKS_94.24 //
tam uvAca mahABAgA prahfzwA paramezWinam /
prasannA tava vAkyena devadeva jagadguro // RKS_94.25 //

brahmovAca:
jagadDitAya janitA mayA tvaM parameSvari /
svargAn martyamito yAhi lokAnAM hitakAmyayA // RKS_94.26 //
sarvadevamayIM tvAM tu sarvalokamayIM taTA /
viDinA ye pradAsyanti tezAM vAsas trivizwape // RKS_94.27 //
evamuktA tataH puRyA kapilA paramezWinA /
AjagAma BuvaH pfzWe vandyamAnA surottamEH // RKS_94.28 //
pavitrA vasuDA tena saMjAtA pARqunandana /
tasyA aNgezu ye devAs tAn me nigadataH SfRu // RKS_94.29 //
muKe hy agniH sTito devo dantezu ca BujaNgamAH /
DAtA viDAtA cozWO ca aSvinO karRasaMsTitO // RKS_94.30 //
vajrapARiH sTitaH SfNge SfNgamaDye pitAmahaH /
kAlo maDyagatas tAta pASaBfd varuRas taTA // RKS_94.31 //
yamaS ca BagavAn deva Asyasyopari saMsTitaH /
nABimaDye sTitaS Cando devA jaNGAsu BArata // RKS_94.32 //
vasunDarA sTitA nAByAM parvatAH sanDizu sTitAH /
vfkzA gulmAni vallyaS ca sanDimArge vyavasTitAH // RKS_94.33 //
fzayo romakUpezu saMsTitAH pARqunandana /
snAyusTAH pitaraH sarve prasravaM sarvatIrTajam // RKS_94.34 //
sarvezAM gomayaM SrezWaM pavitraM pApanASanam /
Kurezu pannagAH sarve pucCAgre sUryaraSmayaH // RKS_94.35 //
evaM BUtA tu kapilA sarvadevamayI kila /
ye DyAyanti gfhe BaktyA te muktA nAtra saMSayaH // RKS_94.36 //
prAtarutTAya yo BaktyA nityaM kuryAt pradakziRam /
pradakziRIkftA tena saptadvIpA vasunDarA // RKS_94.37 //
kapilApaYcagavyena yaH snApayati SaNkaram /
vizRuM vA jagadADAraM sUryaM vA tv anyadEvatam // RKS_94.38 //
paYcAmftena saMsnApya BaktyA gavyena pARqava /
abdaM vA Srotriye nityaM kapilAM yaH prayacCati // RKS_94.39 //
tulyam etat PalaM proktaM SaNkareRa yuDizWira /
ya pradAsyati viprAya ravitIrTe suyantritaH // RKS_94.40 //
kapilAM vATa kfzRAM vA SvetAM raktAM ca pAwalAm /
kzIriRIM taruRIM SuBrAM savatsAM vastrasaMyutAm // RKS_94.41 //
svarRaSfNgIM rOpyaKurIM vizRurUpaM dvijaM smaran /
AtmAnaM vizRurUpaM ca Denum AdityarUpiRIm // RKS_94.42 //
yo dadAti mahAbAho tasya vAsas trivizwapo /
brahmahatyA vinirmuktaH surApAnaM ca dAruRam // RKS_94.43 //
gurvaNganAgamaH steyo svAmidroho gavAM vaDaH /
mitraviSvAsaGAtaM ca gurunindAsamudBavam // RKS_94.44 //
sTitirnazwe ca vaMSe ca nirmAlyasyAvalaNGanam /
kanyAgamAgamaS cEva aBakzasya tu BakzaRam // RKS_94.45 //
vfzalI gamanaM rOdraM kurUpAgamanodBavam /
agnidaM garadaM cEva kUwasAkzyasamudBavam // RKS_94.46 //
tatsarvaM nASayet pApaM DenurdAnena pARqava /
suraBisaMgame puRye nizWute pApanASane // RKS_94.47 //
SrAdDaM pretasya yo BaktyA dApayet kuntinandana /
tasya prIto Bavet sUryaH suprIto Bava eva ca // RKS_94.48 //
dAnaM yad dIyate tatra sUryam uddiSya BaktitaH /
mitraloke suKaM yAti narmadAyAH prasAdataH // RKS_94.49 //
daDicCande maDucCande devayAne suKaprade /
BImeSvare kuruSrezWa samaM puRyaM praSasyate // RKS_94.50 //
pfTivyAM sAgarAntAyAM praKyAtaM tIrTapaYcakam /
ye na jAnanti BUmisTA te mftA nAtra saMSayaH // RKS_94.51 //
snAnaM devArcanaM jApyaM homaM brAhmaRapUjanam /
BUmidAnena vastreRa annadAnena BaktitaH // RKS_94.52 //
upAnacCatraSayAnA gfhadAnena pARqava /
grAmakanyApradAnena gajadAnahayena ca // RKS_94.53 //
vidyASakawadAnena sarvezAm aBayapradaH /
sa yAti sarvatIrTAni ravitIrTaM yuDizWira // RKS_94.54 //
tIrTayAtrApraBAveRa vyADayo yAnti saMkzayam /
Satravo mitratAM yAnti vizaM vA hy amftAyate // RKS_94.55 //
grahAH sarve 'Bavan prItAH prItas tasya divAkaraH /
tIrTasyAsya payaH pItvA yat puRyaM jAyate nfRAm // RKS_94.56 //
abdam aSvatTasevAyAM kapilAyAs tu dAnataH /
tatPalaM kaTayizyAmi BaktyA tava mahIpate // RKS_94.57 //
pApAH sarve vilIyante BinnapAtre jalaM yaTA /
tIrTasyABimuKaM vfttaM gacCatAM nAtra saMSayaH // RKS_94.58 //
iha bAhyAntaraM tIrTaM kaTitaM tava pArTiva /
pApizWAnAM kftaGnAnAM svAmimitraviroDinAm // RKS_94.59 //
tIrTAKyAnaM SuBaM tezAM gopitavyaM sadA buDEH // RKS_94.60 //

iti SrIskandapurARe revAKaRqe AdityeSvaratIrTakIrtano nAma caturnavatitamo 'DyAyaH ||


RKS aDyAya 95

mArkaRqeya uvAca:
tato gacCet tu rAjendra karaYjeSvaram uttamam /
yatra te nihatAs tAta dAnavAs tatpadAnugEH // RKS_95.1 //
indrAdyES cEva saMhfzwEH stuto yajYaH subudDiBiH /
tezAM ye putrapOtrAS ca pUrvavEramanusmaran // RKS_95.2 //
tatra sTAs tu surAH sarve sTApayitvA hy umApatim /
indracandrayamAH sUryaH sTApayitvezwasidDaye // RKS_95.3 //
hfzwapuzwAH surAH sarve jagmur AkASasasTitAH /
dAnavAnAM mahABAga karowyaH patitA yataH // RKS_95.4 //
tadA praBfti tat tIrTaM karowIti mahIpate /
viKyAtaM BArate loke BUpfzWe pARqunandana // RKS_95.5 //
azwamyAM ca caturdaSyAM SuBe pakze tu BaktitaH /
upozya SUlinaS cAgre rAtrO kurvIta jAgaram // RKS_95.6 //
tatkaTAlApasaMyuktaM vedodgItaM taTEva ca /
praBAte vimale prApte sTARuM sampUjya yatnataH // RKS_95.7 //
paYcAmftena saMsnApya SrIKaRqenEva cArcayet /
SatapallavapuzpES ca pUjayec ca prayatnataH // RKS_95.8 //
bahurUpaM japenmantraM dakziRAM tu pradAya ca /
tatPalaM samavApnoti AdityeSvara nArmade // RKS_95.9 //
SrutatIrTapraBAvaM vE yaH paWec ca narADipa /
tatsarvaM kaTayizyAmi BaktyA tava mahIpate // RKS_95.10 //
yaToktena viDAnena nABimAtre jale sTitaH /
SrAdDaM tatrEva pretAya kArayeta jitendriyaH // RKS_95.11 //
viviDEragrapAWES ca vedADyayanatatparEH /
gohiraRyena sampUjya vastratAmbUlaBojanEH // RKS_95.12 //
BUzaREH pawwadAnES ca brAhmaRaM pARqunandana /
tasmiMs tIrTe tu sampUjya kAmikaM BojanaM dadet // RKS_95.13 //
Bavet kowigaRaM tasya nAtra kAryA vicAraRA /
tatra tIrTe yaTA BaktyA tyajed dehaM ca mAnada // RKS_95.14 //
tasya tIrTe Bavet puRyaM tac CfRuzva narADipa /
yAvad asTimanuzyasya tizWate narmadAmBasi // RKS_95.15 //
tAvad vasati DarmAtmA Sivaloke sudurlaBe /
tataH kAlAt pracyutaS ca devo mAnuzyatAM gataH // RKS_95.16 //
kowiDvajapatiH SrImAn jAyate nAtra saMSayaH /
sarvaDarmasamAyukto meDAvI jIvaputrakaH // RKS_95.17 //
viKyAtaS ca DarApfzWe dIrGAyur mAnavo Bavet /
indracandrayamEH rudrEr AdityEr vasuBis taTA // RKS_95.18 //
viSvedevEs taTA sarvEH sTApitAs tridaSeSvaraH /
narmadottarakUle tu lokAnAM hitakAmyayA // RKS_95.19 //
mAnavaH pretam uddiSya prAsAdaM kArayet tu yaH /
tasmin naravaraSrezWaH sa sadgatim avApnuyAt // RKS_95.20 //
nyAyopArjitadravyeRa yaH SrAdDaM kurute 'tra vE /
brAhmaRAH kzatriyA vESyAH striyaH SUdrAS ca satkftAH // RKS_95.21 //
te 'pi yAnti pare loke SANkare surapUjite /
yaH SfRoti naro BaktyA mAhAtmyaM tIrTajaM nfpa // RKS_95.22 //
tasya pApaM praRaSyeta zaRmAsena tu yatkftam /

mArkaRqeya uvAca:
tato gacCet tu rAjendra kumAreSvaram uttamam // RKS_95.23 //
prasidDaM sarvatIrTAnAm agastyeSvaram uttamam /
zaRmuKena tapastaptaM sarvapAtakanASanam // RKS_95.24 //
snAnaM ca parayA BuktyA sidDiH prAptA narADipa /
devasEnyADipo rAjan sarvaSatruvimardanaH // RKS_95.25 //
ugratejA mahAtmA ca saMjAtas tIrTasevanAt /
tadA praBfti tattIrTaM viKyAtaM narmadAtawe // RKS_95.26 //
tasmiMs tIrTe tu yo BaktyA ekacitto jitendriyaH /
azwamyAM ca caturdaSyAM kArttikasya viSezataH // RKS_95.27 //
snApayed girijAnATaM daDidugDena sarpizA /
gItaM tatra prakartavyaM piRqadAnaM yaTAviDi // RKS_95.28 //
brAhmaREH SrotriyEH pArTa zawkarmaniratEH sadA /
yatkiMcid dIyate tatra akzayaM pARqunandana // RKS_95.29 //
sarvatIrTAt paraM tIrTaM nirmitaM SaSinA nfpa /
etat te sarvam AKyAtaM kumAreSvarajaM Palam // RKS_95.30 //
kumAradarSanAt puRyaM prApyate pARqunandana /
mftaH svargam avApnoti satyam ISvaraBAzitam // RKS_95.31 //
tato gacCet tu rAjendra agastyeSvaram uttamam /
tatra sidDo mahABAga agastyo munipuNgavaH // RKS_95.32 //

yuDizWira uvAca:
kaTaM sidDo mahABAga agastyo munipuNgavaH /
kumBodBavo mahABAga mitrAvaruRasamBavaH // RKS_95.33 //
narmadAtawam ASritya tatsarvaM kaTayasva me /

mArkaRqeya uvAca:
mahApraSno mahArAja paripfzwaS ca yas tvayA // RKS_95.34 //
tat te 'haM sampravakzyAmi SfRuzvEkamanAH sadA /
purAkftayuge tAta BArArtA jagatI sTitA // RKS_95.35 //
vijYaptukAmA deveSaM nAkapfzWaM gatA nfpa /
indrAya kaTayAmAsa dEtyaBArArditaM jagat // RKS_95.36 //

indra uvAca:
brahmA ca jagataH kartA tavEva mama sundari /
brahmalokaM gamizyAmi mantriBirdEvatEH saha // RKS_95.37 //
tataH sarve gatAs tatra yatrAsO kamalAsanaH /

bfhaspatir uvAca:
brahman nirlambanA jAtA dEtyaBArAd vasunDarA // RKS_95.38 //
asahantI tu taM BAraM yAti devI rasAtalam /
pratIkAraM pfTivyAS ca kuruzva jagatIpate // RKS_95.39 //
sarvasattvopakArAya sfzwis tvayi jagatpate /

pitAmaha uvAca:
kartA 'smi sarvajagatAm ayonikalaSodBavaH // RKS_95.40 //
agastyas tapasAM rASiH Sakto dEtyanivAraRe /
ekataH sarvadevAnAM balaM tejaS ca jAyate // RKS_95.41 //
ekato fzimuKyasya jAyate nAtra saMSayaH /
brahmaRo vacanaM SrutvA sarve devAH savAsavAH // RKS_95.42 //
taTEva kAraRaM cAnyat kaTayanti sma BArata /
vijYAtaM devadeveSa viSvAmitracikIrzitam // RKS_95.43 //
triSaNkvarTe ca yajYo 'yaM viSvAmitreRa sADitaH /
sparDayA ca vaSizWasya yajYANgAni samAsfjat // RKS_95.44 //
sparDayA sfjatAkASaM BUmiM cAnyAM samAsfjat /
yaTA tu himavac CElaH pUrvAparamahodaDim // RKS_95.45 //
vyApyEva saMsTito BUmyAM devakAryArTasADakaH /
taTAsO sparDate vinDyaH sparDayA kOSikasya ca // RKS_95.46 //
tizWanti devakAryARi kOSikena sureSvara /
kAryadvayapratIkAraM cintaya svajagadguro // RKS_95.47 //

brahmovAca:
ekas tv asya gurur vipro hy agastyo munipuNgavaH /
utpaTe vartamAnasya kOSikasya durAsadaH // RKS_95.48 //
agastyo mArgaBettA vE Bavizyati na saMSayaH /
gurur AtmavatAM SAstA sarvezAM vE na saMSayaH // RKS_95.49 //
varDanaM parvatasyAsya devamArgapravartanam /
SAsaH kOSikaviprasya vasuDAyAM samantataH // RKS_95.50 //
kzamaH samastakAryARAM mitrAvaruRanandanaH /
evaM tu niScayaM kftvA devAH sendrapitAmahAH // RKS_95.51 //
yayurvasunDarAsArDaM himavantaM nageSvaram /
dadfSus te sTitaM vipraM DyAyamAnaM ca yoginam // RKS_95.52 //
sudfQaM niScalaDyAnaM mokzamArganiyAmakam /
taMdfzwvA stotum ArabDAH sendracandrAH savAruRAH // RKS_95.53 //

devA UcuH:
jayam icCasva devAnAM Bagavan kalaSodBava /
prasAdasumuKo BUtvA devAnAM BayamAgatam // RKS_95.54 //

agastya uvAca:
kiM kAryaM tu samutpannaM yena dUraM samAgatAH /
ekAntavAsinaM nityaM taM mAM yUyaM surAS ca BoH // RKS_95.55 //
ucyatAM yan mayA kAryaM tatsarvaM karavARy aham /
tato mandAnilodDUtakamalAkaraSoBinA // RKS_95.56 //
guruM netrasahasreRa prerayAmAsa vftrahA /

vAkpatir uvAca:
tvayA pUrvaM mahABAga devakAryArTasidDaye // RKS_95.57 //
samudrAH karzitAH sarve ISvareRa yaTA jagat /
viDvastAstridaSAH sarve dAnavEr baladarpitEH // RKS_95.58 //
jitA devAs tu te sarve dAnaveByaH parANmuKAH /
tezAM varApahArAya samudrAH SozitAH purA // RKS_95.59 //
sAmprataM duHKitA DAtrI paSyemAM BUtaDAriRIm /
dEtyaBAreRa duHKArtA BUmirjAtA rasAtalam // RKS_95.60 //
gantavyaM dakziRAmASAM taporASe dvijottama /
narmadodaDimaryAdAM kuru puRyAM mahAdvija // RKS_95.61 //
vfdDiM vinDyanagasyApi devakAryaM samudDara /
kOSiko 'Ta kanIyAMs te ya unmArgapravartakaH // RKS_95.62 //

agastya uvAca:
devakAryaM karizyAmi suKaM tizWa vasunDare /
gacCAmi dakziRAm ASAM SaktaH Sizyasya vAraRe // RKS_95.63 //
varDanaM parvatasyAsya vArayAmi na saMSayaH /

devA UcuH:
yAmyAM gatvA surEH sArDaM drazwavyo yaM na saMSayaH // RKS_95.64 //
siMhasTe BAskare vipra yena yAsyanti BaktitaH /
naSyate ca DanaM DAnyaM tezAM sOKyaM na saMSayaH // RKS_95.65 //
aDikArAya devAnAM sa ca dfzwo Bavizyati /
tatpratijYAya gIrvARAH samaM vasuDayA gatAH // RKS_95.66 //
agastyaM tapasAM rASiM nirgacCantaH samantataH /
agastyapadavikzepAc calitA ca vasunDarA // RKS_95.67 //
manovegena samprAptaH kOSiko yatra tApasaH /
kOSiko 'pi guruM dfzwvA sAzwANgaM praRipatya ca // RKS_95.68 //
Danye 'haM muniSArdUlaprIto 'haM tava darSanAt /
arGapAtraM samAdAya daDyakzatasamanvitam // RKS_95.69 //
dUrvA ca candanaM pUjyaBaktyA pAtre samAhitam /
gurupAdaparikzipta uvAca maDuraM tadA // RKS_95.70 //
AdeSo dIyatAM tAta tava prezyo dvijottama /

agastya uvAca:
devakAryaviGAtaM ca kOSika tvaM visarjaya // RKS_95.71 //
devakAryavisfzwena karmaRA na pravartase /
yadi te niScalA Baktir viSvAmitra mamopari // RKS_95.72 //
tadA tvaM varjayeH sarvam unmArgasya pravartanam /

viSvAmitra uvAca:
gurur AtmavatAM SAstA rAjA SAstA durAtmanAm // RKS_95.73 //
iha pracCannapApAnAM SAstA vEvasvato yamaH /
sparDayA ca vaSizWasya triSaNkurme suyAcitaH // RKS_95.74 //
adya praBfti tat sarvaM tyaktam eva dvijottama /
ityuktaH prayayO SIGraM revAtIraM sudurlaBam // RKS_95.75 //
uttaraM tawam AsAdya tapas tatra samAraBat /
narmadA trizu lokezu pavitrA pApanASinI // RKS_95.76 //
niScayaM paramaM kftvA mitrAvaruRanandanaH /
SilAtale nivizwas tu cacAra vipulaM tapaH // RKS_95.77 //
vAyuBakzaH sadA kAlaM kumBayonir mahAtapAH /
jYAto BaktiyutaH SrezWa ISvareRa yuDizWira // RKS_95.78 //
pratyakzo dvAdaSe varze saNgataH pArvatIpatiH /

ISvara uvAca:
sADu sADu muniSrezWa tapasA dyotitaM naBaH // RKS_95.79 //
niScayaM tava tuzwo 'smi mitrAvaruRanandana /
varzAyutasahasreRa nAnyezAM varado hy aham // RKS_95.80 //

agastya uvAca:
saMsArapalvalAtItasfzwijanmavivarjita /
durlakzyAsurasaNGAnAM pramaTeSa namo 'stu te // RKS_95.81 //
nandiskandagaRA devA vfTA kliSyanti mohitAH /
sanatkumAramuKyAS ca fzayaH SaMsitavratAH // RKS_95.82 //
tvad rUpaM te na jAnanti SamBo nATa namo 'stu te /
brahmAdyA devatAH sarve DyAyanti tvAm aharniSam // RKS_95.83 //
nEte paSyanti tvad rUpaM DAtardeva namo 'stu te /

ISvara uvAca:
prasannas tava viprendra UrDvaretas tv ayonija // RKS_95.84 //
tava BaktigfhIto 'haM prasanna umayA saha /

agastya uvAca:
yadi tuzwo 'si deveSa yadi deyo varo mama // RKS_95.85 //
pratyakzo Bava tIrTe 'smin yadi satyaM varapradaH /
antarjale sadAkAlaM DarmADyakzo maheSvara // RKS_95.86 //
SilAyAM Bava nityaM ca narmadAyottare tawe /
devakAryasya kartAhaM tvatprasAdAj jagatpate // RKS_95.87 //
taTeti coktvA vfzavAhano 'pi jagAma kElAsanagaM nageSaH /
ayonijo yogabalena yuktaH pravidyayA liNgabalAc Civasya // RKS_95.88 //
jagAma dakziRAm ASAM surasaNGEr aBizwutaH /
tapovanaM yaTApuRyaM devadAnavasevitam // RKS_95.89 //
pravizwo muniSArdUlaH pavitraM devakambalam /
niScalA suzamAdevI saMsTitA DaraRI taTA // RKS_95.90 //
puzpARi vavfzurdevA jayaSabdaM punaH punaH /

yuDizWira uvAca:
tasya tIrTasya yatpuRyaM kaTyatAM munisuvrata // RKS_95.91 //
AdimaDyAvasAne ca brAhmaREH saha bAnDavEH /
pitFRAM sarvatIrTAnAM sarvasattvopakArakam // RKS_95.92 //

mArkaRqeya uvAca:
pitFn mokzadaM proktaM sarvakAle janADipa /
SivAKyAM kArttike mAsi kfzRapakze caturdaSIm // RKS_95.93 //
upozya yo naro BaktyA kAmakroDavivarjitaH /
SamItaruM samAsTAya rAtrO kurvIta jAgaram // RKS_95.94 //
tatkaTAlApasaMyukto DarmAKyAnEr dvijEH saha /
gavAM Gftena deveSaM rAtrO ca snApayet punaH // RKS_95.95 //
GawenEva GawArDena tadarDena svaSaktitaH /
Gftena boDayed dIpaM GftaM viprAya dApayet // RKS_95.96 //
paYcAmftena gavyena snApayet parameSvaram /
praBAte pUjayed viprAn svadAraniratAn sadA // RKS_95.97 //
vedAByasanaSIlAMS ca paradAravivarjitAn /
SUdrasevAratA nityaM DUrtakarmaratA janAH // RKS_95.98 //
patitAH kUwasAkzyeRa pratigraharatAH sadA /
vedadvezaRaSIlAS ca kubjAS ca vikalAH sadA // RKS_95.99 //
hInAtiriktagAtrA ye dvijAH SrAdDe vivarjitAH /
vedoktena viSudDANgAH pUjyA nityaM yuDizWira // RKS_95.100 //
BUmidAnena vastreRa kanyAdAnEr viSezataH /
SrAdDakAlezu yogezu BartavyA BaktitatparEH // RKS_95.101 //
godAnaM tatra kartavyaM Sreyo 'rTam Atmanas taTA /
savatsAM kzIriRIM SuBrAM puzwAM vE SIlasaMyutAm // RKS_95.102 //
kambalaM parayA BaktyA pAdukopAnahO taTA /
hiraRyarukmiRIM kanTAM tAmbUlaM BojanaM taTA // RKS_95.103 //
GaRwABaraRaSoBAQyAM vastrayugmAvaguRWitAm /
svarRaSfNgIM rOpyaKurIM kAMsyadohena saMyutAm // RKS_95.104 //
uccArya parayA BaktyA yAvad AhUtasaMplavam /
sarva kowiguRaM pArTa SuBaM vA yadi vASuBam // RKS_95.105 //
tIrTAKyAnaM ca yo BaktyA paWate SfRute 'TavA /
mucyate sarvapApeByaH Sivaloke vasaty api // RKS_95.106 //

iti SrIskandapurARe revAKaRqe 'gastyatIrTavarRano nAma paYcanavatitamo 'DyAyaH ||


RKS aDyAya 96

mArkaRqeya uvAca:
aTAnandeSvaraM gacCet sarvadevanamaskftam /
rudrasya paramAnando yatra jAto yuDizWira // RKS_96.1 //
tattIrTaM kaTayizyAmi sUryapApakzayaM karam /

yuDizWira uvAca:
AnandaS cEva saMjAto rudrasya dvijasattama // RKS_96.2 //
kaTayasva mahABAga saMkzepAn munisattama /

mArkaRqeya uvAca:
kaTayAmi nfpaSrezWa AnandeSvaram uttamam // RKS_96.3 //
dAnavAnAM vaDaM kftvA devadevaS ca SaNkaraH /
pUjito dEvatEH sarvEH kinnarEr yakzapannagEH // RKS_96.4 //
AnandaM paramaM prApya nanarta vfzavAhanaH /
BEravaM rUpam AsAdya gOrI cArdDANgaDAritA // RKS_96.5 //
BUtavetAlakaNkAlEr BEravEr BEravo vftaH /
narmadAyottare tIre dakziRe pARqunandana // RKS_96.6 //
tuzwEr marudgaREs tatra sTApitaH kamalAsanaH /
tadA praBfti vE deva AnandeSvara ucyate // RKS_96.7 //
azwamyAM ca caturdaSyAM pOrRamAsyAM narADipa /
viDiM snAtvArcayed devAM suganDena vilepayet // RKS_96.8 //
brAhmaRAn pUjayet tatra yaTASaktyA yuDizWira /
godAnaM tatra kartavyaM vastradAnaM taTEva ca // RKS_96.9 //
vasantasya trayodaSyAM SrAdDaM tatrEva kArayet /
iNgudEr badarEr bilvEr akzatena jalena vA // RKS_96.10 //
pretAnAM kArayec CrAdDam AnandeSvaratIrTake /
pretA AnanditAH syus te yAvad AhUta samplavam // RKS_96.11 //
santatirDanasOKyaM ca saptajanmani jAyate /
AnandaS ca Bavet tezAM janma janma yuDizWira // RKS_96.12 //

mArkaRqeya uvAca:
tato gacCet tu rAjendra mAtftIrTam anuttamam /
saNgamasya samIpasTaM narmadAdakziRe tawe // RKS_96.13 //
mAtaras tatra rAjendra saMjAtA narmadAtawe /
umayA yAcitas tatra vyAlayajYopavItakaH // RKS_96.14 //
uvAca yoginIvfndaM kazwaM kazwaM na SoBanam /
uvAca varadaS cAsmi yogivfndavarapradaH // RKS_96.15 //

yoginya UcuH:
ajeyAH sarvadevAnAM tvat prasAdAn maheSvara /
tIrTAnAmaBisaMKyAne praKyAtA vasuDAtale // RKS_96.16 //
evaM Bavatu yoginyas tatrEvAntaraDIyata // RKS_96.17 //

mArkaRqeya uvAca:
tasmiMs tIrTe tu yo martyo navamyAM vijitendriyaH /
upozya parayA BaktyA pUjayen mAtfmaRqalam // RKS_96.18 //
tasya tA mAtaraH prItAH prIto 'yaM vfzavAhanaH /
banDyAyA mftavatsAyA aputrAyA yuDizWira // RKS_96.19 //
snapanaM cAraBet tatra mantrajYEr brAhmaRottamEH /
sahiraRyena kumBena paYcaratnaPalAnvitam // RKS_96.20 //
snApayet putrakAmA ca kAMsyapAtreRa mantrataH /
putrAn sA laBate nArI vIryayuktAn guRAnvitAn // RKS_96.21 //
yaM yaM kAmam aBiDyAyet taM taM sA laBate nfpa /
mAtftIrTAt paraM tIrTaM nAsty anyat pARqunandana // RKS_96.22 //
tasyEvAnantaraM tAta jalamaDyeSvaraM param /
liNgeSvaramiti KyAtaM surAsuranamaskftam // RKS_96.23 //

yuDizWira uvAca:
atyaktA sA tu revA yA kaTaM tyaktA ca SamBunA /
jalamaDye hi tizWeta SUlapARiH pinAkaDfk // RKS_96.24 //
tadahaM Srotum icCAmi tava vAkyAd dvijottama /

mArkaRqeya uvAca:
AScaryaBUtA loke 'smin pratizWA pARqunandana // RKS_96.25 //
paRqito vfdDaBAvena kaTayAmi nfpottama /
AdO kftayuge tAta dAnavo baladarpitaH // RKS_96.26 //
kAlabAzpa iti prokto durjayo devadAnavEH /
tapaS cacAra vipulaM narmadAyA jale SuBe // RKS_96.27 //
ArADayan mahAdevam ugreRa tapasA BfSam /
tatas tutoza BagavAn sapatnIko maheSvaraH // RKS_96.28 //

ISvara uvAca:
Bo Bo vatsa varaM brUhi tuzwo 'haM tava BaktitaH /
devasya vacanaM SrutvA kAlabAzpo 'bravId vacaH // RKS_96.29 //
devAS cEva mayA BagnAH prasAdAt tava SUlinaH /
saMgrAme ca vizaRRo 'haM tasmAd ArADanaM kftam // RKS_96.30 //
hastaM Sirasi yasyEva dAsyAmi ca maheSvara /
na sa jIvet pumAMl loke varam etaM dadasva me // RKS_96.31 //

ISvara uvAca:
yat te 'BilazitaM dEtya tat taTEva Bavizyati /
iti SrutvA vaco dEtyaH SamBum evABidudruve // RKS_96.32 //
hastaM te mUrDni dAsyAmi na tatsatyaM vacas tava /
rudraH palAyitas tena keSavaM SaraRaM gataH // RKS_96.33 //
nivedya keSavaM sarvaM tasminn eva nyalIyata /

keSava uvAca:
hanmy ahaM taM mahAdeva duzwaM dEtyajaneSvaram // RKS_96.34 //
hastaM Sirasi tasyEva dApayAmi maheSvara /
tatas tvaritamApannaH pravizwo namadAtawe // RKS_96.35 //
kfzRaH strIvezaDArI ca dEtyasaMmuKam AgataH /
dvAtriMSallakzaRopetA niyuktA kAmasAyakEH // RKS_96.36 //
maDumATavake SamBuM DyAtvA sarvatra kESavI /
vanaM baBrAma sarvatra suSIlA vawapAdapam // RKS_96.37 //
kzoBayantIva cittAni sA reme Darmanandana /
riNgamARaS ca dEtyo 'sO kAlabAzpaH sudurjanaH // RKS_96.38 //
pravizwaH sa vane ramye yatra sA SuBalocanA /
ahaM BavAmi te BartA durjayo devadAnavEH // RKS_96.39 //
trElokyasvAminI tvaM ca prasIda mama sundari /

SrIkfzRa uvAca:
yadi mAM manyase BAryAM pratyayaS ca Baven mama // RKS_96.40 //

dAnava uvAca:
svayaM BavAmi tanvaNgi SapaTaM mama sADanam /
tad ahaM ca karizyAmi iti me satyaBAzitam // RKS_96.41 //

stryuvAca:
kuruzva tvaM mahABAga Siro haste pradIyatAm /

mArkaRqeya uvAca:
kAmAnDenEva rAjendra nikzipto mastake karaH // RKS_96.42 //
tatkzaRAd aBavad Basma dagDas tfRacayo yaTA /
keSavasyopari tadA puzpavfzwiH papAta ha // RKS_96.43 //
gatAH sarve divaM devAH svasTAnaM vigatajvarAH /
kzOrAbDim agamad vizRuH kAlabAzpe nipAtite // RKS_96.44 //
ya idaM SfRuyAd BaktyA caritaM dAnavasya ca /
SrAdDaM tatrEva yaH kuryAt kAmakroDavivarjitaH // RKS_96.45 //
udDftAs tena sarve vE narakAc ca pitAmahAH /
kzetre tasmiMs tu yo dadyAd brAhmaRe vedapArage // RKS_96.46 //
tasya dAnaPalaM sarvaM kurukzetrAd viSizyate /
sparSate ya idaM liNgaM SaNkareRa ca nirmitam // RKS_96.47 //
sparSamAtro manuzyas tu rudravAso 'BijAyate /
etasmAt kAraRAd rAjaMl lokapAlASca devatAH // RKS_96.48 //
durgAdevI taTA cEva maDuhantA caturBujaH /
dAnavAdyAS ca sarve 'pi rakzaRe ceSvarasya ca // RKS_96.49 //
rakzante ca sadAkAlaM gfhavyApArarUpataH /
putraBrAtfsamA BUtvA svAmisambanDarUpiRaH // RKS_96.50 //
liNgeSvaraM tu rAjendra devEradyA 'pi rakzyate // RKS_96.51 //

iti SrIskandapurARe revAKaRqe BasmAsuravaDo nAma zaRRavatitamo 'DyAyaH ||


RKS aDyAya 97

mArkaRqeya uvAca:
tato gacCec ca rAjendra DanadaM tIrTam uttamam /
narmadAdakziRe kUle sarvapApakzayaMkaram // RKS_97.1 //
sarvatIrTaPalaM tatra prApyate nAtra saMSayaH /
cEtramAse trayodaSyAM Suklapakze jitendriyaH // RKS_97.2 //
upozya parayA BaktyA rAtrO kurvIta jAgaram /
paYcAmftena rAjendra snApayed varadaM viBum // RKS_97.3 //
pUjayedBaktiyuktena gItavAdyaM pradApayet /
praBAte pUjayed viprAnAtmanaH Sreya icCatA // RKS_97.4 //
pratigrahAvimuktAS ca vidyAsidDAntavAdinaH /
BartavyA hi priyEr BaktyA parivAdavivarjitAH // RKS_97.5 //
pUjayed gohiraRyena vastrAlaMkaraRena ca /
hastyaSvaraTadAnena sarvapApakzayo Bavet // RKS_97.6 //
trijanmajanitaM pApaM Danadasya praBAvataH /
svargadaM durvinItAnAM vinItAnAM ca muktidam // RKS_97.7 //
DanavAn sa naravyAGra Bavej janmani janmani /
kulInatvaM svarUpatvaM duHKaM nAsti nirantaram // RKS_97.8 //
vyADes tu na BayaM tezAM nanded DanadasevanAt /
Danasya ca yas tIrTe vidyAM vE pradadAti hi // RKS_97.9 //
sa yAti BAskaraM lokaM sarvaduHKavivarjitaH /

mArkaRqeya uvAca:
ahaM te kaTayizyAmi cetihAsaM purAtanam // RKS_97.10 //
dve BAryye kaSyapasyAstAM sarvalokezv anuttame /
garutmAn vinatAputraH kadrUputroragAH smftAH // RKS_97.11 //
santozeRa dvayaM tAta tizWataH kASyape gfhe /
kadrvAs tu BaginI tatra izwA ca vinatA taTA // RKS_97.12 //
krIqed vinatayA sArDaM kaSyapo 'pi prajApatiH /
tatas tv ekadine pArTa ASramasTA suSoBanA // RKS_97.13 //
uccEHSravohayaM dfzwvA ativegaM naBaHsTitam /
paSya paSya ca tanvaNgi aSvaM sarvatra pARquram // RKS_97.14 //
DAvamAnam aviSrAntaM javena mAnasopamam /

kadrUr uvAca:
kaTam etat tu tanvaNgi kfzRaM jalpasi pARquram // RKS_97.15 //
asatyaM BAzitaM Badre yamalokaM gamizyasi /

vinatovAca:
satyAnfte tu vacane paRo 'yaM me 'stu te 'DunA // RKS_97.16 //
sahasraM cEva varzARAm ajYAtvA dAsyatAM vrajet /
asatyA yadi me vARI kfzRa uccEHSravAhayaH // RKS_97.17 //
tadAhaM tvad gfhe dAsI sarvadEva BavAmi hi /
yadi tUccEHSravAH Sveto dAsI tvaM madgfhe punaH // RKS_97.18 //
evaM parasparaM dvAByAM dAsIyam abravId iti /
svASramaM hi gatA kadrU rAtrO cintAturA sTitA // RKS_97.19 //
SvetavarRaM tu kaTitaM SyAmaM tamaSvakaM tadA /
putrARAM kaTitaM pArTa paRaScEva kfto mayA // RKS_97.20 //
SrutaM sarvEs taTA vAkyaM sarpEr mAtfpaRas tadA /
jAtA dAsI na sandehaH Sveto BAskaravAhanaH // RKS_97.21 //

kadrUr uvAca:
yaTAhaM na Bave dAsI tatkAryaM ca vicintyatAm /
uccEHSravo romakUpe viSaDvaM yUyameva ca // RKS_97.22 //
ekaM muhUrtaM tizWaDvaM yAvat kfzRaH pradfSyate /
kzaRenEkena BavatAM dAsI sA Bavate mama // RKS_97.23 //
dAsItve yA tu tanvaNgI vinatA satyagArvitA /
tataH svasTAnagAH sarve Bavantu suKinaH sadA // RKS_97.24 //

sarpA UcuH:
yaTA tvaM jananI cEva sarvezAM Buvi pannagI /
taTA sApi viSezaRa vaYcitavyA na mAtfvat // RKS_97.25 //
tataH sA tena vAkyena krudDA kAlAnalopamA /
mama vAkyam akurvARA ye kecid Buvi pannagAH // RKS_97.26 //
havyavAhamuKaM sarve yAsyantIty avicAriRaH /
tena vAkyena BItAste hayaromasuvezwitAH // RKS_97.27 //
nazwAH kecid diSo divyAH kadrUSApaBayAnvitAH /
kecid gaNgAjale nazwAH kecin nazwAH sarasvatIm // RKS_97.28 //
kecin mahodaDiM nItAH pravizwA vinDyakandare /
ASritya narmadAtoyaM maRinAgottamo nfpa // RKS_97.29 //
cacAra vipulaM BaktyA uttare narmadAtawe /
mAtfSApaDaro nAgaH pravizwo narmadAjale // RKS_97.30 //
tvatprasAdena Bo nATa mAtfSApaM tarAmy aham /
havyavAhamuKaM yasmAt prayAmi na jagatpate // RKS_97.31 //

ISvara uvAca:
havyavAhamuKaM vatsa na yAsyasi mamAjYayA /
mama lokanivAso 'pi tava putra Bavizyati // RKS_97.32 //

maRinAga uvAca:
asmin sTAne mahAdeva sTIyatAm aMSaBAgataH /
sahasrAMSena BAgena sTIyatAM narmadAjale // RKS_97.33 //
upakArAya lokAnAM mama nAmnA ca SaNkara /

ISvara uvAca:
sTApaya svaparaM liNgamAjYayA mama pannaga // RKS_97.34 //
ityuktvAntardaDe devastadEva SivayA saha /
tatra tIrTe tu ye BaktyA Sucayo yatamAnasAH // RKS_97.35 //
paYcamyAM ca caturdaSyAm azwamyAM Suklapakzake /
arcayanti sadA pArTa nopasarpanti te yamam // RKS_97.36 //
daDnA ca maDunA cEva Gftena kzIrato janAH /
snApayanti virUpAkzam umAdehArDaDAriRam // RKS_97.37 //
kAmANgadahanaM devaM mahAsuranizUdanam /
saMsnApayanti ye BaktyA paSyanti paramaM padam // RKS_97.38 //
zawkarmaniratAs tAta SUdrapraRayavarjitAH /
te 'pi yAnti paraM lokaM sarvapApavivarjitAH // RKS_97.39 //
vrAtyAMS ca durDarAn zaRQAn vArDakyAMS ca kfzIvalAn /
BinnadfzwikarAn viprAn kaScinnEva ca pUjayet // RKS_97.40 //
vfzalI mandire yasya mahizaM yas tu vAhayet /
te viprA dUratas tyAjyA vrate SrAdDe nfpeSvara // RKS_97.41 //
kARAH kuRqAS ca golAS ca vEdyAS cEva vivarjitAH /
nEte pUjyA dvijAH pArTa maRinAgeSvare SuBe // RKS_97.42 //
yadIcCed UrDvagamanAM pitfRAm Atmanas taTA /
sarvANgarucirANgAS ca sadA pUjyA dvijAs tu vE // RKS_97.43 //
sa yAti paramaM lokaM yAvad AhUtasamplavam /
tataH svargAc cyutaH so 'pi jAyate vipule kule // RKS_97.44 //
maRinAgeSvaraM devaM yaH paSyati narADipa /
DenuM SayyAM taTA CatraM kanyAM dAsIM suBaktitaH // RKS_97.45 //
pAtre dadyAt tu rAjendra yadIcCec Creya AtmanaH /
suraBIRi ca puzpARi ganDavastrARi dApayet // RKS_97.46 //
dIpaM DAnyaM gfhaM SuBraM sarvopaskarasaMyutam /
dadate ye narA BaktyA te vrajanti trivizwapam // RKS_97.47 //
maRinAge nfpa svarRapannago yaH pradIyate // RKS_97.48 //
pAtakAni pralIyanta AmapAtre jalaM yaTA /
narmadAtoyasaMsidDaM BojyaM viprAya dIyate // RKS_97.49 //
te 'pi pApEr vinirmuktAH krIqante dEvatEH saha /
tyAgino BogasaMyuktA DarmAKyAnaratAH sadA // RKS_97.50 //
devadvijaguror BaktAs tIrTasevAparAyaRAH /
mAtApitfsvAmiBaktAH kroDadrohavivarjitAH // RKS_97.51 //
etEH sarvEr guREr yuktA ye narAH pARqunandana /
jAyante svargakAmAS ca svarge vAso Bavizyati // RKS_97.52 //
sarvatIrTavaraM tIrTaM maRinAgaM nfpottama /
tIrTAKyAnam idaM puRyaM yaH paWec CfRuyAd api // RKS_97.53 //
so 'pi pApavinirmuktaH Sivaloke mahIyate /
na vizaM kramate tezAM vicaranti yaTecCayA // RKS_97.54 //
BAdrapadyAM ca yaH zazWyAM BAdre snAyAc ca darSake /
tasya puRyaPalAvAptir AKyAnakaTanena tu // RKS_97.55 //

iti SrIskandapurARe revAKaRqe maRinAgatIrTavarRano nAma saptanavatitamo 'DyAyaH ||


RKS aDyAya 98

mArkaRqeya uvAca:
dakziRe narmadAtIre tIrTaM paramaSoBanam /
sarvapApaharaM puRyaM gopAleSvaram uttamam // RKS_98.1 //
godehAn niHsftaM liNgaM puRyaM BUmitale nfpa /

yuDizWira uvAca:
godehAt niHsftaM kasmAl liNgaM pApakzayaM karam // RKS_98.2 //
dakziRe narmadA tIre maRinAgasamIpataH /
saMkzepAt kaTyatAM vipra gopAleSvaram uttamam // RKS_98.3 //

mArkaRqeya uvAca:
kAmaDenus tapas tatra putrArTaM ca cakAra ha /
DyAyatI parayA BaktyA devadevaM maheSvaram // RKS_98.4 //
tuzwas tasyA jagannATaH kapilAyA maheSvaraH /
niHsfto dehamaDyAt tu akzayaH parameSvaraH // RKS_98.5 //

maheSvara uvAca:
tuzwo devi jaganmAtaH kapile parameSvari /
ArADanaM kftaM kasmAd vada devi varAnane // RKS_98.6 //

suraBir uvAca:
lokAnAm upakArAya sfzwAhaM paramezWinA /
loke kAryaM hi sarvaM vE matprasAdAt prasiDyati // RKS_98.7 //
lokAH sarve prapaSyanti tvatpasAdAt triSUlinam /
tIrTe tvaM Bava BoH SamBo lokAnAM hitakAmyayA // RKS_98.8 //

mArkaRqeya uvAca:
tadA praBftitattIrTaM viKyAtaM vasuDAtale /
snAnenEkena rAjendra sarvapApaM vyapohati // RKS_98.9 //
gopAleSe tu godAnaM yas tu BaktyA pradApayet /
yogye dvijottame deyA yogyA DenuH sakAYcanI // RKS_98.10 //
savastrA taruRI SuBrA kzIriRI vfzasaMyutA /
kfzRapakze caturdaSyAm azwamyAM vA yuDizWira // RKS_98.11 //
sarvezu cEva mAsezu kArttike ca viSezataH /
dApayet parayA BaktyA dvije svADyAyatatpare // RKS_98.12 //
viDinA ca pradAsyanti viDinA pratigfhRate /
uBayoH puRyakarmARi prekzakAH puRyaBAjanAH // RKS_98.13 //
piRqadAnaM prakartavyaM pretAnAM BAvasaMyutEH /
piRqenEkena rAjendra pretA yAnti parAM gatim // RKS_98.14 //
BaktyA praRAmaM rudrasya ye kurvanti dine dine /
tezAM pApaM pralIyeta BinnapAtre jalaM yaTA // RKS_98.15 //
tasmiMs tIrTe tu yo rAjan vfzaM cEva samutsfjet /

yuDizWira uvAca:
vfzotsarge kfte tAta yatPalaM Bavate nfRAm // RKS_98.16 //
tatsarvaM kaTayasvAdya prayatnena dvijottama /

mArkaRqeya uvAca:
sarvalakzaRasampanne vfze cEva tu yatPalam // RKS_98.17 //
tad ahaM sampravakzyAmi SfRu tvaM Darmanandana /
kArttike cEva vESAKe pOrRamAsyAM narADipa // RKS_98.18 //
rudrasya sanniDO BUtvA SuciH snAtvA jitendriyaH /
vfzotsargaM taTA rAjan kArayed DaraprItaye // RKS_98.19 //
sTAne sTitvA pavitre tu catasro vatsikAH SuBAH /
vfzaBAya ca muYceta sarvalakzaRasaMyutAH // RKS_98.20 //
prIyatAM ca mahAdevo brahmAvizRus taTA pare /
vfzaBe romasaMKyA tu sarvANgezu narADipa // RKS_98.21 //
tAvad varzapramARaM tu Sivaloke mahIyate /
Sivaloke uzitvA tu paScAn martye ca jAyate // RKS_98.22 //
kule mahati samBUto DanaDAnyasamAkule /
surUpe rUpavAMS cEva vidyAQye satyavAdinAm // RKS_98.23 //
gopAleSvarakaM puRyaM mayAKyAtaM yuDizWira /
godehAt niHsftaM liNgaM narmadAdakziRe tawe // RKS_98.24 //

iti SrIskandapurARe revAKaRqe gopAleSvaramahimAnuvarRano nAmAzwanavatitamo 'DyAyaH ||


RKS aDyAya 99

mArkaRqeya uvAca:
narmadAyottare kUle tIrTaM paramaSoBanam /
sarvapApaharaM puRyaM nAmnA vE gOtameSvaram // RKS_99.1 //
sTApitaM gOtamenEva lokAnAM hitakAmyayA /
svargasopAnarUpeRa tIrTaM puMsAM yuDizWira // RKS_99.2 //
gacCa tvaM parayA BaktyA yatra devo jagadguruH /
pAtakAnAM vinASAya svargavAsAptaye nfpa // RKS_99.3 //
sOKyasya varDanaM liNgaM jayadaM duHKanASanam /
piRqadAnena cEkena kulAnAM udDaret trayam // RKS_99.4 //
yat kiMcid dIyate BaktyA svalpaM vA yadi vA bahu /
tatsarvaM SatasAhasram AjYayA gOtamasya ca // RKS_99.5 //
tIrTAnAM paramaM tIrTaM svayaM rudreRa BAzitam /

mArkaRqeya uvAca:
dakziRe narmadAkUle tIrTaM paramaSoBanam // RKS_99.6 //
SaNKacUqeSvaraM tatra prasidDaM BUmimaRqale /
SaNKacUqeSvaras tatra saMsTitaH pARqunandana // RKS_99.7 //
vEnateyaBayAt pArTa saMsTito narmadAtawe /
tatra tIrTe tu yo BaktyA Sucir BUtvA samAhitaH // RKS_99.8 //
snApayec CaNKacUqaM tu kzOdreRa daDisarpizA /
rAtrO jAgaraRaM kftvA devasyAgre narADipa // RKS_99.9 //
daDiBaktena sampUjya brAhmaRAn CaMsitavratAn /
godAnaM ca taTA deyaM sarvapApakzayaM karam // RKS_99.10 //
tasmiMs tIrTe tu yaH pArTa sarpadazwo 'pi naSyati /
so 'pi yAti paraM lokaM SaNKacUqasya cAjYayA // RKS_99.11 //

iti SrIskandapurARe revAKaRqe SaNKacUqatIrTamahimAnuvarRano nAma navanavatitamo 'DyAyaH ||


RKS aDyAya 100

mArkaRqeya uvAca:
tato gacCet tu rAjendra parASaravarottamam /
parASaro mahAtmA ca narmadAyAs tawe SuBe // RKS_100.1 //
tapaS cacAra vipulaM putrArTaM pARqunandana /
himAcalasutA gOrI lakzmInArAyaRAnvitA // RKS_100.2 //
tozitA parayA BaktyA narmadAyottare tawe /
parASareRa fziRA tasya tuzwA varaM dadO // RKS_100.3 //

devy uvAca:
Bo Bo fzivaraSrezWa tuzwAhaM tava BaktitaH /
varaM yAcasva viprendra parASaramahAmate // RKS_100.4 //

parASara uvAca:
yadi tuzwAsi me devi yadi deyo varo mama /
putro me dIyatAM SIGraM sarvaSAstraviSAradaH // RKS_100.5 //
tIrTaM cAtra Baved devi sanniDAnaM vareRa tu /
lokopakArahetv arTaM sTIyatAM girinandini // RKS_100.6 //
parASarABiDAnena narmadAdakziRe tawe /
parASaravacaH SrutvA devI himavataH sutA // RKS_100.7 //
evaM Bavatu te vipra ityuktvAntaraDIyata /
parASaro mahAtmA ca sTApayAmAsa pArvatIm // RKS_100.8 //
SaNkaraM sTApayAmAsa surAsuranamaskftam /
arcitaM sarvadevAnAM dAnavAnAM durAsadam // RKS_100.9 //
parASaro mahAtmA ca kftArTo vigatajvaraH /
tasmiMs tIrTe tu yo BaktyA SuciH prayatamAnasaH // RKS_100.10 //
mAse cEtre ca viKyAte SrAvaRe nfpanandana /
mAsi mArgaSire cEva Suklapakze tu sarvadA // RKS_100.11 //
SaNkaraM pARqavaSrezWa girijAM pUjayet taTA /
azwamyAM ca caturdaSyAM sUryaparvaRi sarvadA // RKS_100.12 //
striyo vA puruzA vApi kAmakroDavivarjitAH /
tatra gatvA SUcO sTAne narmadAdakziRe tawe // RKS_100.13 //
upozya parayA BaktyA vrataM kuryur mahAmune /
rAtrO jAgaraRaM kftvA dIpadAnaM svaSaktitaH // RKS_100.14 //
sapatnIkAnuttamAMS ca SIlaSradDAsamanvitAn /
pUjayed brAhmaRAn pArTa annadAnahiraRmayEH // RKS_100.15 //
vastreRa cCatradAnena SayyA tAmbUlaBojanEH /
SrAdDaM kAryaM nfpaSrezWa AmaSrAdDaM praSasyate // RKS_100.16 //
AmaM caturguRaM proktaM brAhmaRAnAM yuDizWira /
vedoktena viDAnena dvijAH pUjyAH prayatnataH // RKS_100.17 //
hastamAtrakuSES cEva tilES ca vAYcCitEr nfpa /
vipraM codaNmuKaM cEva AtmAnaM dakziRAmuKam // RKS_100.18 //
AmaM darBezu niHkzipya ityuccArya dvijAgrataH /
pretA yAntu paraM lokaM tIrTasyAsya praBAvataH // RKS_100.19 //
pApaM me praSamaM yAtu yAtu vfdDiH sadA SuBam /
vfdDiM yAtu sadA vaMSo jYAtivargo dvijottama // RKS_100.20 //
evam uccArya viprendraM deyaM parASarASrame /
goBUnIlahiraRyAni annaM vastraM ca SaktitaH // RKS_100.21 //
dAtavyaM pARqavaSrezWa parASaravarASrame /
yaH SfRoti naro BaktyA so 'pi pApEH pramucyate // RKS_100.22 //

iti SrIskandapurARe revAKaRqe parASaratIrTamahimAnuvarRano nAma Satatamo 'DyAyaH ||


RKS aDyAya 101

mArkaRqeya uvAca:
BImeSvaraM tato gacCet sarvapApakzayaMkaram /
sevyate fzisaNGES ca BImavrataDarEr api // RKS_101.1 //
tatra tIrTe tu yaH snAtvA sopavAso jitendriyaH /
japaMS cEkAkzaraM mantram UrDvabAhur divAkaram // RKS_101.2 //
tasya janmArjitaM pApaM tatkzaRAd eva naSyati /
saptajanmArjitaM pApaM gAyatryA naSyate Druvam // RKS_101.3 //
daSaBir janmajanitaM Satena ca purAkftam /
trijanmanA sahasreRa gAyatrI hanti kilbizam // RKS_101.4 //
vEdikaM lOkikaM cApi jApyaM japtaM janeSvara /
tatkzaRAd dahate pApaM tfRaM ca jvalano yaTA // RKS_101.5 //
tadeva balamASritya kadAcit pApam Acaret /
ajYAnAt tasya tatkzipraM na PalaM hi kadAcana // RKS_101.6 //
tatra tIrTe tu godAnaM SaktimAtreRa dApayet /
tad akzayaM PalaM sarvaM jAyate pARqunandana // RKS_101.7 //

mArkaRqeya uvAca:
tato gacCet tu rAjendra nAradeSvaram uttamam /
tIrTAnAM paramaM tIrTaM nirmitaM nAradena tu // RKS_101.8 //

yuDizWira uvAca:
nAradena muniSrezWa kasya tIrTaM vinirmitam /
etad AKyAhi me sarva prasanno yadi sattama // RKS_101.9 //

mArkaRqeya uvAca:
paramezWisutaScApi nArado BagavAnfziH /
narmadAyotare kUle tapas tepe purAkfte // RKS_101.10 //
navanAqIniroDena kAzWAvasTAM gatena ca /
tozitaH SrImahAdevo nAradena yuDizWira // RKS_101.11 //

ISvara uvAca:
tuzwo 'haM tava viprendra yogISvara ayonija /
varaM prArTaya he deva yat te manasi vartate // RKS_101.12 //

nArada uvAca:
tvatprasAdena Bo deva yogaS cEva prasiDyatu /

ISvara uvAca:
yogo Bavatu Baktis te sarvakAlaM mamEva tu // RKS_101.13 //
svecCAcAro Bave gacCa svargapAtAlagocare /
martye ca Bramase yogin na kenApi nivAryase // RKS_101.14 //
saptasvarAstrayo grAmA mUrCanAs tv ekaviMSatiH /
mama priyakaraM divyaM nftyaM gItaM ca yoginA // RKS_101.15 //
kaliM ca paSyase nityaM devadAnavakinnarEH /
tvat tIrTaM BUtale puRyaM matprasAdAd Bavizyati // RKS_101.16 //
ityuktvAntardaDe devo nAradas tatra liNginam /
sTApayAmAsa rAjendra sarvasattvopakArakam // RKS_101.17 //

mArkaRqeya uvAca:
pfTivyAm uttamaM tIrTaM nirmitaM nAradena tu /
tasmiMs tIrTe naraSrezWa nAgacCed vijitendriyaH // RKS_101.18 //
mAsi BAdrapade ramye kfzRapakze caturdaSIm /
upozya parayA BaktyA rAtrO kurvIta jAgaram // RKS_101.19 //
CatraM tatra pradAtavyaM brAhmaRe SuBalakzaRam /
SastreRa nihatA ye tu tezAM SrAdDaM pradApayet // RKS_101.20 //
yAnti te paramaM lokaM piRqadAnapraBAvataH /
kapilA cEva dAtavyA tatra deSe narADipa // RKS_101.21 //
asya SrAdDapraBAveRa brAhmaRAnAM narADipa /
narmadAtoyapAnasya nyAyArjitaDanasya ca // RKS_101.22 //
etezAM ca praBAveRa pretA yAntu parAM gatim /
ityuccArya dvije deyA dakziRA ca svaSaktitaH // RKS_101.23 //
havizyAnnaM viSAlAkza dvijAnAM cEva dApayet /
vidyAdAnena cEkena akzayA gatirApyate // RKS_101.24 //
tasmiMs tIrTe tu rAjendra yo dadyAd agrajanmane /
kAMcanaM sa tilaM cEva sa gacCec ca trivizwapam // RKS_101.25 //

mArkaRqeya uvAca:
tato gacCettu rAjendra tIrTadvayam anuttamam /
daDiCandaM maDuCandaM sarvapApakzayaM karam // RKS_101.26 //
daDicCande naraH snAtvA yo dadyAc ca dvije daDi /
upatizWati tasyEtat saptajanmasu BArata // RKS_101.27 //
na vyADir na jarA tasya na Soko na ca matsaraH /
daSacandraSataM yAvaj jAyate vipule kule // RKS_101.28 //
maDucCande tu maDunA miSritaM ca tilodakam /
na ca vEvasvataM devaM paSyate saptajanmasu // RKS_101.29 //
maDunA saha miSraM ca tilaM yas tu prayacCati /
tasya putrasya pOtrasya dAridryaM nEva jAyate // RKS_101.30 //
maDunA saha saMmiSraM tilaM yas tu prayacCati /
maDunA saha saMmiSraM yas tu piRqaM pradApayet // RKS_101.31 //
tasmiMs tIrTe tu yaH snAtvA viDivad dakziRAmuKaH /
pitA pitAmahaS cEva taTEva prapitAmahaH // RKS_101.32 //
zoqaSAbdAni tuzyanti nAtra kAryA vicAraRA /

mArkaRqeya uvAca:
tato gacCet tu rAjendra nanditIrTam anuttamam // RKS_101.33 //
yatra sidDaS ca vE nandI tat sarvaM kaTayAmy aham /
narmadAM purataH kftvA purA nandI maheSvaram // RKS_101.34 //
tapas taptaM japaMS cEva tIrTAt tIrTaM jagAma ha /
daDicCandaM maDucCandaM yAvat tyaktvA ca gacCati // RKS_101.35 //
tatas tuzwo mahAdevo nandinaM tamuvAca ha /

maheSvara uvAca:
Bo BoH prasanno nandISa varaM vfRu yaTepsitam // RKS_101.36 //
tapasA tena tuzwo 'haM tIrTayAtrAkftena ca /

nandy uvAca:
na cAhaM kAmaye vittaM na cAhaM kulasantatim // RKS_101.37 //
muktiM na kAmaye cAnyad deveSa caraRAmbujam /
kfmikIwapataNgezu tiryagyonigatezu ca // RKS_101.38 //
janmajanmani yAsyAmi tvadBaktiracalA ca me /
taTeti cokto devena parameSena nandikaH // RKS_101.39 //
gfhItvA taM kare SIGraM jagAma nilayaM haraH /
tasmiMs tIrTe tu yaH snAtvA BaktyA tryakzaM prapUjayet // RKS_101.40 //
agnizwome ca yatpuRyaM PalaM prApnoti mAnavaH /
tatra tIrTe mahApuRye prARatyAgaM karoti yaH // RKS_101.41 //
SivasyAnucaro BUtvA modate kalpamakzayam /
tataH kAlena mahatA jAyate vipule kule // RKS_101.42 //
vedavedANgatattvajYe jIvec ca SaradAM Satam /
etat te kaTitaM pArTa sarvatuzwipradaM SuBam // RKS_101.43 //
durlaBaM satyasaMjYasya sarvapApakzayaM karam // RKS_101.44 //

iti SrIskandapurARe revAKaRqe nanditIrTavarRano nAmEkaSatatamo 'DyAyaH ||


RKS aDyAya 102

mArkaRqeya uvAca:
tato gacCet tu rAjendra varuReSvaram uttamam /
yatra sidDaH purA devo varuRo nfpasattama // RKS_102.1 //
piRyAkaSAkaparRES ca kfcCracAndrAyaRAdiBiH /
ArADya girijAnATaM tataH sidDiM gatA janAH // RKS_102.2 //
tatra tIrTe naraH snAtvA saMtarpya pitfdevatAH /
pUjayec CaNkaraM BaktyA sa gacCet paramaM padam // RKS_102.3 //
kuRqikAM varDanIM vApi mahadvA jalaBAjanam /
annena sahitaM pArTa tasya puRyaPalaM SfRu // RKS_102.4 //
yatPalaM laBate martyaH satre dvAdaSavArzike /
tatPalaM samavApnoti nAtra kAryA vicAraRA // RKS_102.5 //
sarvezAm eva dAnAnAm annadAnam anuttamam /
yadyat prItikaraM cEva toyaM ca nfpasattama // RKS_102.6 //
tatra tIrTe mftAnAM ca narARAM BAvitAtmanAm /
vAruRe ca pure vAso yAvad AhUta samplavam // RKS_102.7 //
BuktvA tatra bahuM kAlaM martyaloke 'BijAyate /
annadAnaprado nityaM jIvec ca SaradAM Satam // RKS_102.8 //

mArkaRqeya uvAca:
tato gacCec ca rAjendra agnitIrTam anuttamam /
yatra sidDo mahAtejAs tapaH kftvA hutASanaH // RKS_102.9 //
sarvaBakzIkfto yaS ca daRqake muninA purA /
narmadAtawam ASritya pUto jAto hutASanaH // RKS_102.10 //
tatra tIrTe naraH snAtvA samaByarcya jagadgurum /
umayA sahita BaktyA sarvapApEH pramucyate // RKS_102.11 //
tatra tIrTe naraH snAtvA datte vE kAMcanaM nfpa /
brAhmaReByo jalaM dattvA laBate vArbudaM Palam // RKS_102.12 //
daDicCande maDucCande nandISe vAruRe taTA /
Agneye tatPalaM tAta snAtvA mucyeta kilbizEH // RKS_102.13 //
te vandyA mAnuze loke DanyAS cAptamanoraTAH /
yEr hi dfzwaM mahApuRyaM narmadAtIrTapaYcakam // RKS_102.14 //
svargalokam avApuste yAvad indrAS caturdaSa /
tataH svargAc cyutAS cApi rAjAnaH santi DArmikAH // RKS_102.15 //
sarvapApavinirmuktA BuYjate te 'calAM mahIm /
AKaRqalapratApo 'yaM narmadAtawasevane // RKS_102.16 //
gaNgAkanaKale puRyA kurukzetre sarasvatI /
grAme vA yadi vAraRye puRyA sarvatra narmadA // RKS_102.17 //
revAtIraM vasen nityaM toyaM yas tu sadA pibet /
snAto 'sO sarvatIrTezu somapAnaM dine dine // RKS_102.18 //
gaNgAdyAH saritaH sarvAH samudrAS ca sarAMsi ca /
kalpAnte saMkzayaM yAnti na mftEkA ca narmadA // RKS_102.19 //

iti SrIskandapurARe revAKaRqe tIrTapaYcakavarRano nAma dvyaDikaSatatamo 'DyAyaH ||


RKS aDyAya 103

yuDizWira uvAca:
hanUmadISvaran nAma kaTaM jAtaM mahAmate /
brahmahatyAharaM tIrTaM revAyAdakziRe tawe // RKS_103.1 //

mArkaRqeya uvAca:
sADu pfzwaM mahAbAho somavaMSaviBUzaRa /
guhyAd guhyataraM tIrTaM nAKyAtaM kasyacin mayA // RKS_103.2 //
tava snehAt pravakzyAmi pIqito vArDakena tu /
jAtaM pUrvaM mahAyudDaM rAmarAvaRayor api // RKS_103.3 //
pulastyo brahmaRaH putras tasya vE viSravAH sutaH /
rAvaRas tasya saMjAto daSagrIvo 'pi rAkzasaH // RKS_103.4 //
trElokyavijayI jAtaH prasAdAc CUlinas taTA /
gIrvARA nirjitAH sarve rAmasya gfhiRI hftA // RKS_103.5 //
yad BrAtA kumBakarRo vE sItA sA vanamASritA /
viBIzaRena pApo 'yaM mandas tyakto vicArya ca // RKS_103.6 //
sa jitaH kArtavIryeRa sa jito jAmadagninA /
sa hato rAmacandreRa tasya rAjyaM hftaM taTA // RKS_103.7 //
tato rAmeRa rakzo 'pi jitaH saMKye mahAbalaH /
vanaM BagnaM hato rakzo gatvA vAyusutena vE // RKS_103.8 //
rAvaRasya sutaH saMKye hataS cAkzakumArakaH /
evaM rAmAyaRe jAte sItA mokze kfte tataH // RKS_103.9 //
ayoDyAyAM gate rAme hanUmAS ca mahAbalaH /
kElAsaM hi gataH pArTa praRAmArTaM maheSvare // RKS_103.10 //
tizWa tizWeti cokto vE nandinA vAnarottamaH /
brahmahatyAyutas tvaM hi rAkzasAnAM vaDena hi // RKS_103.11 //
BEravasyAsanaM puRyaM na gantA 'si mahAbala /

hanumAn uvAca:
nandiMs tvaM hi varaM yacCa pAtakasyopaSAntaye // RKS_103.12 //
BUtvA nizpAtako 'haM vE praRamAmi maheSvaram /

nandy uvAca:
rudradehodBavA puRyA narmadA saritAM varA // RKS_103.13 //
SravaRAj janmacaritaM kIrtanAd dviguRaM vrajet /
saptajanmArjitaM pApaM naSyed revAvagAhanAt // RKS_103.14 //
tasmAt tIre vasa tvaM ca revAsaNgamadakziRe /
DyAyamAno virUpAkzaM triSUlakarasaMsTitam // RKS_103.15 //
jawAmukuwasaMkASaM vyAlayajYopavItakam /
umArDANgaDaraM devaM gorAjAsanasaMsTitam // RKS_103.16 //
vatsarAn subahUn yAvad DyAyatas tasya tatra vE /
tatra tuzwo mahAdeva AgataH saha BAryayA // RKS_103.17 //
uvAca maDurAM vARIM meGagamBIrayA girA /
sADu vatsa tvayA cAtra kazwaM tapasi saMsTitam // RKS_103.18 //
hanUmAMS ca haraM dfzwvA umArDANgaDaraM sTitam /
sAzwANgaM praRato BUtvA jayadeva namo 'stu te // RKS_103.19 //
jaya cAnDakaGAtAya bARAsuravimardine /
jaya BUtapanATAya jaya BEravaBUzaRa // RKS_103.20 //
jaya kAmavinASAya gaNgAM Sirasi DAriRe /
evaM stuto mahAdevo varado vAnarasya ca // RKS_103.21 //

ISvara uvAca:
varaM prArTaya tvaM vatsa prArTitaM raBasaM vada /

hanumAn uvAca:
brahmarakzovaDAj jAtA brahmahatyA maheSvara // RKS_103.22 //
nizpApo 'haM BaveyaM vE yuzmat samBAzaRena ca /

ISvara uvAca:
narmadAtIrTaM mAhAtmyaDyAnayogapraBAvataH // RKS_103.23 //
manmUrtidarSanAt sadyo nizpApo nAtra saMSayaH /
ityuktvAntardaDe deva umAsArDaM trilocanaH // RKS_103.24 //
hanumadISvaraM tatra sTApayAmAsa BaktitaH /
AtmayogabalenEva brahmacaryapraBAvataH // RKS_103.25 //
ISvarasya praBAveRa kAmadaM sTApitaM Sivam /
acCedyam apratarkyaM ca vinASotpattivarjitam // RKS_103.26 //

mArkaRqeya uvAca:
hanumadISvare tatra pratyayaM yatpurABavat /
yadvfttaM dvAparasyAdO tretAnte ca nareSvarA // RKS_103.27 //
suparRo nAma rAjarzir baBUva vasuDAtale /
tasya rAjye sadA sOKyaM dIrGAyur mAnavaH sadA // RKS_103.28 //
SatabAhurbaBUvAsya putro BImaparAkramaH /
AsaktaH sa sadAkAlaM japaDyAne nareSvara // RKS_103.29 //
krIqate pfTivIM sarvAM parvatAMS ca vanAni ca /
vaDArTaM mfgayUTAnAm Agato vinDyaparvate // RKS_103.30 //
mfgajAtisamAkIrRe hastijAtisamASrite /
hasticitrakaSoBAQye mfgavArAhasaMkule // RKS_103.31 //
krIqitvA ca tato rAjA cAsane saMsTitaH sa ca /
vanamaDye tadA dfzwvA BramantaM piNgalaM dvijam // RKS_103.32 //

rAjovAca:
eko vane vane kasmAd Bramase pustikAkaraH /
itaSceto nirIkzaMs tvaM kaTayasva dvijottama // RKS_103.33 //

brAhmaRa uvAca:
kAnyakubjAt samAyAtaH prezito rAjakanyayA /

rAjovAca:
kaTayasva prasAdena kasmAt kAryAd vada praBo // RKS_103.34 //

brAhmaRa uvAca:
SiKaRqI cEva rAjA vE kAnyakubjaM buBukzate /
aputraH sa mahIpAlaH kanyA jAtA manoraTEH // RKS_103.35 //
he nfpa
jAtismarA SuBAcArA narmadAyAH praBAvataH /
pitroktA sA ca kanyA vE vivAhAya prakalpitA // RKS_103.36 //
asAre cAdya saMsAre kanyAdAnaM dadAmyaham /

kanyovAcA:
yasmin kAle hy ahaM lipse tasmin kAle pradIyatAm // RKS_103.37 //
putrIvAkyena rAjAsO vismayAvizwacetanaH /

SiKaRqy uvAca:
kaTyatAM me mahABAge BAzitaM hi tvayA kaTam // RKS_103.38 //
pitfvAkyena sA vAlA SirasAvanatA Buvi /
kaTayAmAsa yadvfttaM hanumadISvare nfpa // RKS_103.39 //
kalApiny asmy ahaM tAta sTitA BartfsahAnugA /
uraNgameSa sAnniDye revAyA uttare tawe // RKS_103.40 //
hanumato vane puRye krIqAmi sma yadfcCayA /
BartfyuktA tatra guhye vaYjule sarale drume // RKS_103.41 //
AgatA lubDakAs tatra kzuDArtA vanam uttamam /
BartfkopayutEH pApEr hatAhaM patinA saha // RKS_103.42 //
grIvAM nimowayAmAsur BakzaRotpAwanaM kftam /
hutASanamuKe te tu hasantaS cASu lubDakAH // RKS_103.43 //
BarjayitvA tato mAMsaM BakzayitvA yaTecCayA /
suptAH svasTendriyA rAtrO vigatA SarvarI kzayam // RKS_103.44 //
tanmAMsaSezaM juzwaM vE jambukEr gfDravAyasEH /
macCarIrodBavaM cAsTi snAyumAMsena saMyutam // RKS_103.45 //
gfhItvA patriREkena AkASAt patatA tadA /
sAmizaM pakziRaM dfzwvA pakziRo 'nye samAgatAH // RKS_103.46 //
dfzwvA pakzisamUhaM tu asTiKaRqaM vyasarjayat /
vihagAnAM samastAnAM DAvatAM cApi paSyatAm // RKS_103.47 //
patitaM narmadAtoye hanumadISvare nfpa /
madIyamasTiKaRqaM ca patitaM narmadAjale // RKS_103.48 //
tasya tIrTapraBAveRa jAtAhaM kzatriye kule /
BUpa kanyApy ahaM jAtA sampUrRaSaSivanmuKI // RKS_103.49 //
jAtismarA narendrAsmi jAtAhaM kzatriye kule /
etat te sarvam AKyAtaM kAraRaM nfpasattama // RKS_103.50 //
madarTaM vizamasTAne SakuntamfgajAtizu /
yadi prezayase tAta kam api narmadAjale // RKS_103.51 //
tasyAhaM kaTayizyAmi sTAnacihnaM samagrakam /
kanyAyA vacanaM SrutvA SiKaRqI hyAha mAM nfpa // RKS_103.52 //
grAmaviMSaM ca dAsyAmi gacCa tvaM narmadAtawe /
prekzaRaM me pratijYAtam alakzyA 'pIqitena tu // RKS_103.53 //
gacCa tvaM narmadAM puRyAM sarvapApakzayaMkarIm /
agrajAM somanATasya hanumadISvare SuBe // RKS_103.54 //
arDakroSe tu revAyA vistIrRe vawapAdapEH /
kadambakavanES cEva saMpraDAne vanasya ca // RKS_103.55 //
nyagroDavawasAnniDye asTilakzyaM pradfSyate /
mfttikAmasTisaMgfhya gacCa revAn dvijottama // RKS_103.56 //
ASvinasya site pakze tripurAritiTO sTite /
snApaya SUlinaM BaktyA rAtrO kuru ca jAgaram // RKS_103.57 //
praBAte kzipyatAM SIGraM nABimAtre jale sTitaH /
ity uccArya dvijaSrezWa sugatis tasya jAyate // RKS_103.58 //
asTi kziptvA punaH snAnaM kartavyamaGanASanam /
kaTitaM kanyayA yac ca tatsarvaM pustake kftam // RKS_103.59 //
Agato 'haM nfpaSrezWa tasmiMs tIrTe mahAlaye /
sABijYAnaM tato dfzwvA gfhItvAsTi nfpottama // RKS_103.60 //
pUrvoktena viDAnena nikziptaM narmadAjale /
puzpavfzwiH papAtATa sADu sADviti brAhmaRa // RKS_103.61 //
vimAnaM tu tato divyaM dfzwaM hanumadISvare /
tato brAhmaRarAjAnO gfhItvAnaSanaM sTitO // RKS_103.62 //
AtmAnaM SozayitvA ca ISvarArADane ratO /
evaM sanDyAyato devaM SatabAhur dvijottamaH // RKS_103.63 //
mAsArDAt tu mfto rAjA SatabAhur mahAmatiH /
kiNkiRIjAlaSoBAQyaM vimAnaM tatra cAgatam // RKS_103.64 //
sADu sADu nfpaSrezWa vimAnArohaRaM kuru /

rAjovAca:
UrDvamArgaM na gacCAmi vipro yAvan na saMsTitaH // RKS_103.65 //
upadeSaprado mahyaM garurUpo dvijottamaH /

devA UcuH:
hanumadISvare rAjanye mftAH santi mAnavAH // RKS_103.66 //
te yAnti SivalokaM vE sarvapApakzayaM karam /
nEva pApakzayaS cAsya brAhmaRasya nareSvara // RKS_103.67 //
gfhaM ca gfhiRI vittaM brAhmaRasya pravartate /
SatabAhus tato vipraM BAzayAmAsa BaktitaH // RKS_103.68 //
tyaja mUlam aDarmasya loBam ekaM dvijottama /
ity uktvA prayayO rAjA svargaM svargijanEH saha // RKS_103.69 //
dinEH kEScid gato vipraH svargaM sukftiBiH saha /
vAhinyAH kASirAjasya putryAH tIrTapraBAvataH // RKS_103.70 //
AtmanaH kanyayA datte pUrvajanmArjitaM tapaH /
azwamyAM ca caturdaSyAM sarvakAlaM munISvara // RKS_103.71 //
viSezAd ASvine mAse kfzRapakze caturdaSI /
snApayed ISvaraM BaktyA kzOdrakzIreRa sarpizA // RKS_103.72 //
daDnA ca KaRqayuktena tilatoyena vA punaH /
SrIKaRqena suganDena cArcayet taM maheSvaram // RKS_103.73 //
tataH suganDapuzpES ca bilvapatrES ca pUtanam /
SrAdDaM yaH kArayet tatra brAhmaREr vedapAragEH // RKS_103.74 //
sarvalakzaRasampUrREH kulInEr gfhapAlakEH /
tarpayed brAhmaRaM BaktyA annavastrahiraRyakEH // RKS_103.75 //
narakasTA divaM yAnti ity uccArya dvijAtayaH /
svargasTAH paramaM lokam ityuktvA praRamed dvijAn // RKS_103.76 //
patitAn varjayed viprAn vfzalI yasya mandire /
svavfzaM tu parityajya vfzEr anyEr vfzAyate // RKS_103.77 //
vfzalIM tAM vidurdevA na SUdrA vfzalI Bavet /
brahmahatyA surApAnaM gurudAranizevaRam // RKS_103.78 //
suvarRaharaRaM tasya mitradrohaBavaM taTA /
naSyanti pAtakAH sarve ity evaM SaNkaro 'bravIt // RKS_103.79 //
vAkpralApena kiM vatsa bahunoktena kiM tu vA /
sarvapApasamopeto dadyAd dAnaM dvijottame // RKS_103.80 //
sarvadevamayI DenuH sarvadevAtmikA sTitA /
SfNgAgrezu mahIpAla Sakro vasati nityaSaH // RKS_103.81 //
hari skanDe Siro brahmA lalAwe vfzavAhanaH /
candrArkO locane jYeyO jihvAyAM tu sarasvatI // RKS_103.82 //
marudgaRAH sadA sADyAs tasyANgAni nareSvara /
oMkAraScaturo vedAH sazaqaNgapadakramAH // RKS_103.83 //
fzayo romakUpezu asTiKyAtA mahAnagAH /
daRqahasto mahAkAyaH kfzRo mahizavAhanaH // RKS_103.84 //
pfzWaBAgasTito nityaM SuBASuBanirIkzakaH /
catvAraH sAgarAH puRyAH kzIraDArAH stanezu ca // RKS_103.85 //
vizRudehodBavA gaNgA darSanAt pApahAriRI /
evaM yA saMsTitA yasmAt tasmAd ezA sadA buDEH // RKS_103.86 //
lakzmIS ca gomaye yasyAH pavitrA sarvamaNgalA /
gomayAl lepanaM tasmAt kartavyaM pARqunandana // RKS_103.87 //
ganDarvApsaraso gaNgA goKurezu ca saMsTitAH /
aSvinO karRayor nityaM vartete raviputrakO // RKS_103.88 //
pfTivyAM sAgarAntAyAM yAni tIrTAni pARqava /
tAni sarvARi prAptAni gavAM pAdezu nityaSaH // RKS_103.89 //

yuDizWira uvAca:
sarvatIrTasamA gAvo gIrvAREH samalaMkftAH /
etatkaTaya me tAta kasmAd gozu samASritAH // RKS_103.90 //

mArkaRqeya uvAca:
sarvadevamayo vizRurgAvo vizRuSarIrajAH /
deyAs tasmAt sadA vandyAH kalpitA vibuDEr janEH // RKS_103.91 //
SvetA vA kapilA vApi kzIriRI pARqunandana /
sarvAsAM kzIriRIr gAvaH SvetavastrAvaguRWitAH // RKS_103.92 //
kAMsyadohanikA deyAH svarRaSfNgIrviBUzitAH /
hanUmadISvarasyAgre BaktyA viprezu dApayet // RKS_103.93 //
nisargasTena sA deyA svargamAtmana icCatA /
asamarTo yamas tezAM vizRulokaM prayAnti te // RKS_103.94 //
vizRulokacyutaH so 'pi prayAti dvijamandiram /
tatrEva jAyate putro vidvAn vanasamanvitaH // RKS_103.95 //
sarvapApaharaM tIrTaM hanumadISvaraM SuBam /
SfRoti mucyate pApAd varRasaNkarasamBavAt // RKS_103.96 //
darSe saMcintayed yas tu mucyate nAtra saMSayaH // RKS_103.97 //

iti SrIskandapurARe revAKaRqe hanumadISvaravarRano nAma tryaDikaSatatamo 'DyAyaH ||


RKS aDyAya 104

mArkaRqeya uvAca:
AScaryaM kaTitaM tAta yadaBUn narmadAtawe /
somanATasyatIrTaM hi vArARasyA samaM nfpa // RKS_104.1 //

yuDizWira uvAca:
nimagno duHKasaMsAre hftarAjyo dvijottama /
yuzmad vARI jalEH snAto nirduHKo 'haM sabAnDavaH // RKS_104.2 //

mArkaRqeya uvAca:
sADu sADu mahAbAho somavaMSa viBUzaRa /
pfzwaM te durlaBaM tIrTaM guhyAd guhyataraM yaTA // RKS_104.3 //
AdO pitAmahas tAta samas tasya janasya ca /
manasA tasya saMjAtA fzayo daSa puNgavAH // RKS_104.4 //
marIciratryaNgirasO pulastyaH pulahaH kratuH /
pracetAS ca vaSizWaS ca Bfgur nArada eva ca // RKS_104.5 //
jajYe pracetaso dakzo mahAtejAH prajApatiH /
dakzasyApi sutA jAtAH paYcASat kanyakAH kila // RKS_104.6 //
dadO sa daSa DarmAya kaSyapAya trayodaSa /
taTEva ca mahABAga saptaviMSatim indave // RKS_104.7 //
tAsAM hi rohiRI candrasyABIzwA sABavat tadA /
tasyAS ca kAraRaM kftvA Sapto dakzeRa candramAH // RKS_104.8 //
kzayarogyaBavac candro vivakzAyAH prajApateH /
dakzaSApapraBAveRa nistejAH SarvarIpatiH // RKS_104.9 //
gataH pitAmahaM somo vepamAnaH praRamya ca /
brahmayone namas tuByaM vedagarBa namo 'stu te // RKS_104.10 //

brahmovAca:
sarvatra durlaBA revA trizu sTAnezu BArata /
oMkAre ca Bfgukzetre narmadA hy urageSvare // RKS_104.11 //
kAzWavat saMsTitaH somo DyAyate parameSvaram /
yAvad varzaSataM pUrRaM tAvat tuzwo maheSvaraH // RKS_104.12 //
pretyakzaH somanATasya vfzAsana umArDagaH /
sAzwANgaM praRato BUtvA jaya deva namo 'stu te // RKS_104.13 //
jaya SaNkara pApakftAnta namo jaya ISvara nATa namo 'stu namaH /
jaya vAsukiBUzaRa BUtapate jaya SUlakapAlaDarAya namaH // RKS_104.14 //
jaya anDakadehavinASa namo jaya dAnavadehavaDAya namaH /
jaya nizkalasakalakalAya namo jaya kAlakalAdamanAya namaH // RKS_104.15 //
jaya nIlakaRWa umApate jaya sUkzmaniraYjanaSabda namaH /
jaya Adya anAdya ananta namo jaya pARipinAkatriSUla namaH // RKS_104.16 //
evaM stuto mahAdevaH somanATena pARqava /
tuzwas tasya nfpaSrezWa umayA saha SaNkaraH // RKS_104.17 //

ISvara uvAca:
varaM varaya BadraM te yat te manasi vartate /

soma uvAca:
dakzaSApena dagDo 'haM kzIRadeho maheSvara // RKS_104.18 //
pApapraSamanaM deva kuru sarvaM mamEva tu /

maheSvara uvAca:
BavadBaktigfhIto 'haM tUzwaS cEvomayA saha // RKS_104.19 //
nizpApaH somanATasya saMjAtas tIrTasevanAt /
ity uktvAntardaDe devaH somo DyAtvA kzaRaM nfpa // RKS_104.20 //
sTApayAmAsa liNgaM tu sidDidaM prARinAM Buvi /
sarvaduHKaharaM devaM brahmahatyAvinASanam // RKS_104.21 //

mArkaRqeya uvAca:
somanATapraBAvaM ca saMkzepAt kaTayAmi te /
Sambaro nAma rAjABUt tasya putras trilocanaH // RKS_104.22 //
trilocanasutaH kaRWaH pApanizWo mahADamaH /
vane viBramatas tasya mfgayUTaM tv adfSyata // RKS_104.23 //
mfgayUTaM hataM sarvaM trilocanasutena ca /
mfgarUpI dvijo maDye vicaran nirjane vane // RKS_104.24 //
tadA hatas tu SastreRa kaRWena fzisattamaH /
brahmahatyAyutaH kaRWo nistejA vyacaran mahIm // RKS_104.25 //
vicarann api saMprApto narmadAnAgasaMgame /
kadambapAwalAkIrRe bilvanAraNgaSoBite // RKS_104.26 //
ciYcinI campakopete agastitaruSoBite /
unmattaBfNgasaMyukte taTA sarvatra SoBite // RKS_104.27 //
citrakEr mfgamArjArEH siMhEH sarvatra SUkarEH /
SaSakEr gavayEr yukte SiKaRqiravanAdite // RKS_104.28 //
pravizwas tadvane kaRWas tfzArtaH SramakarzitaH /
snAto revAjale puRye saNgame pApanASane // RKS_104.29 //
patrARi ca vicitrARi Bakzayan saha kiNkarEH /
suptaH pAdapaCAyAyAM SrAnto mfgavaDena ca // RKS_104.30 //
Anarca parayA BaktyA somanATaM yuDizWira /
pItvA toyaM kaRWamAtraM sarvapApakzayaMkaram // RKS_104.31 //
tAvat tIrTavare vipraH snAnArTaM saMgamaM prati /
mArgago brAhmaRo BUyas tatas tad gatamAnasaH // RKS_104.32 //
mArge vfkze samArUQA strI cEkA ca BayaNkarI /
uvAca brAhmaRaM sA hi tizWa tizWa dvijottama // RKS_104.33 //
trasto nirIkzate yAvad diSaH sarvA nareSvara /
tAvad vfkza samArUQAM striyaM raktAmbarAvftAm // RKS_104.34 //
raktapuzpaDarAM vAlAM raktacandanacarcitAm /
raktABaraRaSoBAQyAM pASahastAM dadarSa ha // RKS_104.35 //

stry uvAca:
sandeSaM SfRu me vipra yadi gacCasi saMgamam /
madBartA tizWate tatra SIGram eva visarjaya // RKS_104.36 //
ekAkinI ca te BAryA tizWate vanamaDyagA /
ityAkarRya gato vipraH saNgamaM suradurlaBam // RKS_104.37 //
vfkzaCAyAsTitaM kaRWaM brAhmaRo hi dadarSa ha /

brAhmaRa uvAca:
vanAnte ca mayA dfzwA bAlA kamalalocanA // RKS_104.38 //
raktAmbaraDarA tanvI raktacandanarcarcitA /
raktamAlyA suSoBAQyA pASahastA mfgekzaRA // RKS_104.39 //
vfkzArUQAvadad vAkyaM BartAraM prezayasva mAm /

kaRWa uvAca:
kasmin sTAne tu viprendra tizWate mfgalocanA // RKS_104.40 //
kasya sA kena kAryeRa etat sarvaM vada hi me /

brAhmaRa uvAca:
saMgamAd arDakroSe ca udyAnAnte praSoBite // RKS_104.41 //
tatra tizWati sA nArI sotkaRWitamanA viBo /
tato Bftyam uvAcedaM kaRWo rAjA yuDizWira // RKS_104.42 //
pfcCa tvaM gacCa kA cAsi AgatA kva gamizyasi /
tataH kzipraM gatas tatra yatra nArI sTitABavat // RKS_104.43 //
vfkzasTAM dadfSe bAlAm uvAca nfpasattama /
tvAM rAjA pfcCate bAle kAsi tvaM kva gamizyasi // RKS_104.44 //

stry uvAca:
gurur AtmavatAM SAstA rAjA SAstA durAtmanAm /
iha pracCannapApAnAM SAstA vEvasvato yamaH // RKS_104.45 //
brahmahatyAsya saMjAtA mfgarUpadvijodvaDAt /
mayA yukto 'pi rAjAsO muktas tIrTapraBAvataH // RKS_104.46 //
atrArDakroSamAtraM vE brahmahatyA na saMviSet /
somanATapraBAvAc ca tIrTaM vArARasIsamam // RKS_104.47 //
gacCa tvaM prezayeH kaRWaM SIGram eva na saMSayaH /
samastaM kaTayAmAsa tad vfttAntaM nfpaM prati // RKS_104.48 //
tasya vAkyena rAjAsO papAta DaraRItale /

Bftya uvAca:
kasmAt tvaM Socase nATa pUrvajAtaM SUBASuBam // RKS_104.49 //
ityAkarRya vacas tasya sa rAjA tvidam abravIt /
prARatyAgaM karomy atra somanATa samIpataH // RKS_104.50 //
SIGram AnIyatAM vahRir inDanAni bahUny api /
AnItaM tatkzaRAt sarvaM BftyEH svEr vaSavartiBiH // RKS_104.51 //
snAnaM kftvA SuBe toye saMgame pApanASane /
arcitvA parayA BaktyA somanATaM nareSvara // RKS_104.52 //
triHpradakziRakaM kftvA jvalite jAtavedasi /
pravizwaH kaRWarAjas tu hfdi kftvA janArdanam // RKS_104.53 //
pItAmbaraDaraM devaM mahAmukuwaDAriRam /
vizRor DyAnena cAtrEva sugatir me Bavatv iti // RKS_104.54 //
papAta puzpavfzwiS ca sADu sADu nfpAtmaja /
AScaryamatulaM dfzwvA nirIkza ca parasparam // RKS_104.55 //
hutaM tEH pAvake BftyEr hfdi DyAtvA gadADaram /
vimAnasTA divaM sarve saNgatAH pARqunandana // RKS_104.56 //

mArkaRqeya uvAca:
somanATapraBAvo 'yaM SfRuzvEkamanA nfpa /
azwamyAM ca caturdaSyAM sarvakAle SuBe dine // RKS_104.57 //
viSezAc Cuklapakze ca sUryavAreRa saptamI /
upozya yo naro BaktyA rAtrO kurvIta jAgaram // RKS_104.58 //
paYcAmftena gavyena snApayet parameSvaram /
SrIKaRqalepanaM kuryAt puzpaDUpAdikaM taTA // RKS_104.59 //
Gftena boDayed dIpaM gItaM nftyaM ca kArayet /
somavAreRa cAzwamyAM praBAte pUjayed dvijam // RKS_104.60 //
AtmavantaM jitakroDaM dvijanindAvivarjitam /
sarvANgaruciraM SAntaM svadAraparipAlakam // RKS_104.61 //
gAyatrIM paWamAnaM ca vikarmarahitaM sadA /
punar BUrvfzalI SUdrI vartate yasya mandire // RKS_104.62 //
hInANgAs tv atiriktANgA yezAM pUrvApare na hi /
vrate SrAdDe taTA dAne dvijA varjyAH sadA buDEH // RKS_104.63 //
puMScalI taruRI BAryA dvijaH svADyAyavarjitaH /
AtmanA saha dAtAramaDo nayati pARqava // RKS_104.64 //
SAlmalI nOkayA tulyAH svaDarmaniratA dvijAH /
dAtAraM cEvam AtmAnaM tArayanti taranti ca // RKS_104.65 //
SrAdDaM someSvare pArTa yaH kuryAduta mAnavaH /
pitaras tasya tfpyanti yAvad ABUtasamplavam // RKS_104.66 //
annaM vastraM hiraRyaM ca yo dadyAd agrajanmane /
sa yAti SANkaraM lokam iti me satyaBAzitam // RKS_104.67 //
hayaM yo vE dadAt yatra sampUrRABaraRAnvitam /
raktaM vA pItavarRaM vA sarvalakzaRalakzitam // RKS_104.68 //
kuNkumena viliptANgam aprajaM ca daded iti /
sragdAmaBUzitaM kaRWe sitavastrAvaguRWitam // RKS_104.69 //
aNGrirADIyatAM skanDe madIyaM hayam Aruha /
ArUQe brAhmaRe BUyo BAskaraH prIyatAm iti // RKS_104.70 //
sa yAti SANkaraM lokaM sarvapApavivarjitaH /
tasmAl lokAc cyutaS cApi rAjA Bavati DArmikaH // RKS_104.71 //
tasya vaMSe sadA rAjyaM na naSyati kadAcana /
dIrGAyur jAyate putro BAryA ca vaSavartinI // RKS_104.72 //
jIved varzaSataM sAgraM sarvaduHKavivarjitaH /
somasya coparAge tu yo gacCed vijitendriyaH // RKS_104.73 //
sopavAso jitakroDo gAM tu dadyAd dvijanmane /
savatsAM kzIrasaMyuktAM SvetavarRAM balAnvitAm // RKS_104.74 //
SabalIM pItavarRAM vA DUmrAM vA nIlakanDarAm /
kapilAM vA savastrAM vA GaRwABaraRaBUzitAm // RKS_104.75 //
rOpyaKurAM kAMsyadohAM svarRaSfNgIM nareSvara /
SvetayA varDate vaMSo raktA sOBAgyavarDinI // RKS_104.76 //
SabalI tAmravarRA ca duHKaGnA ca prakIrtitA /
kapilA tu haret pApaM trijanmaBir upArjitam // RKS_104.77 //
tasya lokam avApnoti mAnDAtuS ca janeSvara /
pakzAnte ca vyatIpAte vEDftO ravisaMkrame // RKS_104.78 //
dinakzaye gajacCAyA grahaRe BAskarasya ca /
ye vrajanti viSudDANgA vEraYcye suradurlaBe // RKS_104.79 //
mAtfhA guruhA yo hi AtmahA tu viSezataH /
drupadAdyaM japen nityaM prARAyAmaM taTA nfpa // RKS_104.80 //
gAyatrIM vEzRavIM cEva sOrIM SEvIM yadfcCayA /
so 'pi pApEH pramucyeta ity evaM SaNkaro 'bravIt // RKS_104.81 //
yaH kuryAt somanATasya tatra kartA pradakziRam /
pradakziRIkftaM tena jambUdvIpaM nareSvara // RKS_104.82 //
brahmahatyA surApAnaM gurudAranizevaRam /
BrURahA SuDyate tatra evam eva na saMSayaH // RKS_104.83 //
tIrTAKyAnam idaM puRyaM yaH SfRoti jitendriyaH /
vyADito rAjarogena atulAM Sriyam ApnuyAt // RKS_104.84 //
putrArTI laBate putraM nizkAmaH svargam ApnuyAt /
mucyate sarvapApeByas tIrTaM SrutvA varaM nfpa // RKS_104.85 //
etat te sarvam AKyAtaM somanATasya yat Palam // RKS_104.86 //

iti SrIskandapurARe revAKaRqe somanATatIrTamahimAnuvarRano nAma caturaDikaSatatamo 'DyAyaH ||


RKS aDyAya 105

mArkaRqeya uvAca:
tato gacCet tu rAjendra piNgalAvartakaM nfpa /
saNgamasya samIpasTaM revAyA uttare tawe // RKS_105.1 //
havyavAhena rAjendra sTApitaH piNgaleSvaraH /

yuDizWira uvAca:
havyavAhena viprendra sTApitaS ceSvaraH kaTam // RKS_105.2 //

mArkaRqeya uvAca:
retasA yadi rudreRa tarpito havyavAhanaH /
prApto rudreRa sOmyena dehaM prApya jagAma saH // RKS_105.3 //
havyavAhamuKe kzipte rudreRAmitatejasA /
rudrasya tejasA dagDaH tIrTayAtrAM karoti saH // RKS_105.4 //
cacAra parayA BaktyA DyAnam ugraM hutASanaH /
vAyuBakzaH SataM sAgraM yAvad AsIt hutASanaH // RKS_105.5 //
tAvat tuzwo mahAdevo hutASanam uvAca ha /
havyavAha varaM brUhi yat te manasi vartate // RKS_105.6 //

hutASana uvAca:
namaste sarvalokeSa ugrarUpa namo 'stu te /
yuzmad retena saMpluzwaH kubjo jAto maheSvara // RKS_105.7 //
SarIrArto hy ahaM kfzRaH saMsTito narmadAtawe /
ityuktvAntardaDe devo nIrujastvaM Bavizyasi // RKS_105.8 //
havyavAhena rAjendra sTApitaH piNgaleSvaraH /
jitakroDo 'pi yas tatra upavAsaM samAcaret // RKS_105.9 //
atirAtraPalaM tatra ante rudram avApnuyAt /
guRAnvitAya dInAya kapilAM tatra BArata // RKS_105.10 //
alaMkftvA savastrAM ca savatsAM rUpasaMyutAm /
yaH prayacCati viprAya sa gacCet paramaM padam // RKS_105.11 //
tato gacCet tu rAjendra tIrTaM paramaSoBanam /
sTApitaM hy fzisaNGES ca brahmavaMSodBavEr dvijEH // RKS_105.12 //
fRamocanaviKyAtaM revAtawasamASritam /
zaRmAsaM manujo BaktyA tatra yas tarpayet pitFn // RKS_105.13 //
divyEH pitryEr manuzyES ca fREr AtmakftEH saha /
mucyate tatkzaRAt so 'Ta snAtvA vE narmadAjale // RKS_105.14 //
pratyakzaM pAtakaM tatra dfSyate cEva rUpi ca /
tatra tIrTe tu yo rAjann ekacitto jitendriyaH // RKS_105.15 //
snAnaM dAnaM naro DImAn kArayed BaktitatparaH /
fRatrayavimuktas tu vIryavAn modate divi // RKS_105.16 //

mArkaRqeya uvAca:
tasyEvAnantaraM pArTa kapilAtIrTam uttamam /
sTApitaM kapilenEva sarvapApapraRASanam // RKS_105.17 //
azwamyAM ca site pakze caturdaSyAM nareSvara /
snApayet parayA BaktyA kapilAkzIrasarpizA // RKS_105.18 //
maDunA KaRqayuktena daDyakzataPalena ca /
kapileSaM nfpaSrezWa niSITe taM jagatpraBum // RKS_105.19 //
SrIKaRqena suganDena guRWayec ca maheSvaram /
tataH suganDapuzpES ca SvetES ca nfpanandana // RKS_105.20 //
arcayanti jitakroDA na te yAnti yamAlayam /
asipatravanaM GoraM yamavallIM sudAruRAm // RKS_105.21 //
te vrajanti suKaM pArTa kapileSe supUjite /
snAtvA revAjale puRye pUjayed brAhmaRaM SuBam // RKS_105.22 //
gopradAnena vastreRa annena kila BAratA /
CatraSayyApradAnena BUmO rAjA Bavet tu saH // RKS_105.23 //
nIrogas tIvratejAS ca jIvatputraH priyaMvadaH /
Satravo mitratAM yAnti jAyate nAtra saMSayaH // RKS_105.24 //

iti SrIskandapurARe revAKaRqe kapileSvaramahimAnuvarRano nAma paYcADikaSatamo 'DyAyaH ||


RKS aDyAya 106

mArkaRqeya uvAca:
tato gacCet tu rAjendra pUtakeSvaram uttamam /
narmadAdakziRe kUle sarvapApakzayaMkaram // RKS_106.1 //
susTApitaH Sivas tatra lokAnAM hitakAmyayA /
yas tatra manujaH SamBuM pUjayet pARqunandana // RKS_106.2 //
sarvAn kAmAn avApnoti na sa yAti yamAlayam /
kfzRAzwamyAM caturdaSyAM sarvakAmA narADipa // RKS_106.3 //
ye 'rcayanti mahAkAlaM na te yAnti yamAlayam // RKS_106.4 //
jalaSAyIti nAmnA vE viKyAtaM vasuDAtale /
dAnavAnAM vaDaM kftvA suptas tatra janArdanaH // RKS_106.5 //
cakraM ca kzAlitaM tatra devadevena SOriRA /
sudarSanaM ca nizpApaM revAtoyapraBAvataH // RKS_106.6 //

yuDizWira uvAca:
cakratIrTaM samAcakzva fzisaNGEr nizevitam /
vizRoH praBAvamatulaM revAyAS cEva yatPalam // RKS_106.7 //

mArkaRqeya uvAca:
sADu sADu mahABAga vizRunA ca yuDizWira /
gfhyAd guhyataraM tIrTaM nirmitaM cakriRA svayam // RKS_106.8 //
tat te 'haM sampravakzyAmi kaTAM pApapraRASinIm /
AsIt purA mahAdEtyo nalameGa iti SrutaH // RKS_106.9 //
tena devA jitAH sarve hftarAjyA narADipa /
nalameGaBayAt pArTa vizRurudrAH savAsavAH // RKS_106.10 //
yamaskandajaleSAgnivAyavo vE DaneSvaraH /
vasuvAkpatisidDAS ca pracetAS ca pitAmahaH // RKS_106.11 //
gatA devAH paraM lokaM vizRurudranamaskftam /
stuvanti viviDEH stotrEr vAgISapramuKA surAH // RKS_106.12 //
namaH SivamUrtaye tuByaM prAk sfzweH kevalAtmane /
guRatrayaviBAgAya paScAd Bedam upeyuze // RKS_106.13 //
indrAdipramuKAn devAn vivarRAnavanIpate /
prasAdABimuKo devaH pratyuvAca divOkasaH // RKS_106.14 //
svAgataM surasaNGAS ca kAntir nazwA purAtanI /
himapluzwapraBARIva jyotizAM ca muKAni vE // RKS_106.15 //
prasaBAdarcizAm etad anudgIrRaM surAyuDam /
vftrasya hantuH kuliSaM kuRWitaSrIva lakzate // RKS_106.16 //
kiMcAyamaridurvAraH pARO pASaH pracetasaH /
mantropahftavIryasya PaRino dEnyam AgataH // RKS_106.17 //
kuberasya manaH SalyaM SaMsatIva parABavam /
apavidDANgado bAhurBagnaSAKa iva drumaH // RKS_106.18 //
yamo 'pi vyaliKad BUmiM daRqenApi hatatvizA /
kuru tasmE namo dehanirviRRo yAti lAGavam // RKS_106.19 //
amI ca dvAdaSAdityAH pratApakzayaSItalAH /
citranyastA iva gatAH prakAmAlokanIyatAm // RKS_106.20 //
mayi sfzwiS ca lokAnAM rakzA yuzmAsv avasTitA /
tato mandAnilodBUtakamalAkaraSoBinA // RKS_106.21 //
gurunetrasahasreRa prerayAmAsa vftrahA /
sadvinetro harastryakzaH sahasranayanADikO // RKS_106.22 //
vAcaspatir uvAcedaM prAYjalirhaMsavAhanam /
yuzmad vaMSodBavas tAta nalameGo mahAbalaH // RKS_106.23 //
tena devagaRAH sarve nirastA dAnavena ca /
nalameGo na vaDyo 'taS calitena mayA surEH // RKS_106.24 //
vinA mADavadevena sADyo Bavati nEva hi /
SaNKapadmagadApARe jaya cakraDara praBo // RKS_106.25 //
iti devastutiM SrutvA prabudDo jalaSAyikaH /
uvAca maDurAM vARIM meGagamBIrayA girA // RKS_106.26 //
kimarTaM boDito brahman samastES ca surAsurEH /

brahmovAca:
nalameGaBayeneha samprAptAs tava mandiram // RKS_106.27 //
na vaDyaH kasyacit pApo nalameGo janArdana /
tava hastena duzwAtmA mftyuM prApsyati nAnyaTA // RKS_106.28 //

janArdana uvAca:
svasTAnaM yAntu gIrvARA vaDizyAmi mahAbalam /
sTAnaM SaMsantu me devA vasate yatra durmatiH // RKS_106.29 //

devA UcuH:
himAlayaguhAM kfzRa vasate dAnaveSvaraH /
caturviMSatsahasrEs tu kanyABis tu samAvftaH // RKS_106.30 //
turaNgEH syandanES cEva saMKyA tezAM na vidyate /
BavanAni vicitrARi asaMKyAni bahUny api // RKS_106.31 //
dviradAH parvatAkArA hayAS ca dviradopamAH /
mahAbalo 'vasat tatra gIrvARaBayadAyakaH // RKS_106.32 //
SrutvA devo vacas tezAM devAnAmAturAtmanAm /
garuqaM cintayAmAsa SatrusaNGavidAraRam // RKS_106.33 //
cakraM kareRa saMgfhya gadAM SaNKaM tataH praBuH /
SArNgaM ca muSalaM sIraM gfhItvA hi janArdanaH // RKS_106.34 //
ArUQaH pakzirAjaM tu vaDArTaM dAnavasya ca /
dAnavasya gfhe pArTa utpAtA GoradarSanAH // RKS_106.35 //
gomAyurgfhamaDye tu kapoto gfham AviSat /
vinA vAtena tasyEva DvajadaRqaM papAta ha // RKS_106.36 //
sarpamUzakayor budDaM taTA keSarinAgayoH /
unmArgAH saritas tatra vahante cakramASritAH // RKS_106.37 //
akAle tarupuzpARi dfSyante tatra parvate /
tataH prApto jagannATo himavantaM nageSvaram // RKS_106.38 //
pAYcajanyaM ca kfzRena pUritaM purasanniDO /
pAYcajanyasya Sabdena ArUQo dAnaveSvaraH // RKS_106.39 //

nalameGa uvAca:
ko 'yaM mftyuvaSaM prAptas tv ajYAnena samAvftaH /
DunDumAra vraja SIGraM svasEnyaparivAritaH // RKS_106.40 //
balAdAnaya taM badDvA mamAgre balaSAlinam /

DunDumAra uvAca:
AnayAmi na sandehaH surapakzAMS ca sAmpratam // RKS_106.41 //
syandanESca samAyukto gajavAjiBawEH saha /
dfzwas tAto jagad yoniH suparRasTo mahAbalaH // RKS_106.42 //
gfhyatAM gfhyatAm eza ity uktAs te ca kiNkarAH /
caturdikzu ca vartante kiNkarAH keSavasya ca // RKS_106.43 //
suparRenAgnibARena hanyante SalaBA iva /
DunDumAro 'pi kfzRena SaraGAtena tAqitaH // RKS_106.44 //
hato vakzasTalopAnte patitaH syandanopari /
hAhAkAraM tataH sarve dAnavAS cakrurudyatAH // RKS_106.45 //
nalameGas tataH krudDo raTArUQo vinirgataH /
dadarSa keSavaM pArTa SaNKacakragadADaram // RKS_106.46 //

nalameGa uvAca:
hanyatAM dAnavAH kfzRo nihato yena dAnavaH /
hatvA ca me camUmuKyamaDunA ca kva yAsyati // RKS_106.47 //
ityuktvA dAnavaH pArTa DarzayAmAsa sAyakEH /
dAnavasya SarAMs tatra CedayAmAsa keSavaH // RKS_106.48 //
garutmAn BakzayAmAsa tatsEnyam atiBIzaRam /
kfzRena dviguRAs tatra prezitA hi SilImuKAH // RKS_106.49 //
dviguRAd dviguRIkftya prezayAmAsa dAnavaH /
te 'pi cAzwaguRAH kfzRaM CAdayAmAsurojasA // RKS_106.50 //
tataH krudDena devena AgneyaM prezitaM tadA /
vAruRaM prativAyavyaM nalameGo vyasarjayat // RKS_106.51 //
nArasiMhaM nfsiMho 'yaM prezayAmAsa pARqava /
nArasiMhaM tato dfzwvA nalameGo mahAbalaH // RKS_106.52 //
uttIrRaH syandanAc CIGraM KaqgaM gfhya kareRa tu /
prezayAmAsa kfzRAya taM hantuM balavattaraH // RKS_106.53 //
krudDo 'Ta dAnavaH pArTa AgataH keSavaM prati /
Kaqgena GAtayAmAsa gadApARiM janArdanam // RKS_106.54 //
maRqalAgraM tato gfhya keSavo hfzwamAnasaH /
hato vakzasTale dEtyo nalameGo mahAbalaH // RKS_106.55 //
janArdanaM tadA dEtyo nArAcena jaGAna ha /
janArdanas tataH krudDo nalameGaM mfDe nfpa // RKS_106.56 //
amoGaM cakram AdAya Siras tasya nyapAtayat /
patatA SirasA tasya vasuDA ca prakampitA // RKS_106.57 //
samudrAH kzuBitAH pArTa BayAd unmArgagAminaH /
puzpavazwiM tato devA vavfzuH keSavopari // RKS_106.58 //
avaDyaH surasaNGAnAM sa hataH keSavena tu /
svasTAnaS ca gato devo nalameGe nipAtite // RKS_106.59 //
janArdano 'pi kOnteya narmadAtawam ASritaH /
lakzmIsamanvitaH kfzRo vilIno narmadAtawe // RKS_106.60 //
cakraM vimocitaM pApakzAlanAya malAnvitam /
patitaM narmadAtoye jalaSAyi samanvitam // RKS_106.61 //
nirDUtakalmazaM jAtaM narmadAyAH praBAvataH /
nalameGavaDotpannaM yatpApaM manujADipa // RKS_106.62 //
tatsarvaM kzAlitaM SIGraM revAyAmBasi BArata /
tadA praBfti loke 'smin jalaSAyI mahItale // RKS_106.63 //
cakratIrTaM vadanty anye anekAGOGanASanam // RKS_106.64 //
tat tIrTasya praBAvaM vE SfRuzvEkamanA nfpa /
nAgAnAM ca yaTAnanto gIrvARAnAM janArdana // RKS_106.65 //
mAsAnAM mArgaSIrzo 'pi nadIpuRyA hi narmadA /
mAsi mArge site pakze ekAdaSyAM SuBe dine // RKS_106.66 //
gatvA ye manujAs tatra kAmakroDavivarjitAH /
snApayanti SriyaH kAntaM nAgaparyaNkaSAyinam // RKS_106.67 //
rAjendra parayA BaktyA kzOdrasAgarasarpizA /
guqena toyamiSreRa jagad yoniM janArdanam // RKS_106.68 //
snApyamAnAS ca paSyanti ye lokAgatapAtakAH /
te yAnti paramaM lokaM surAsuranamaskftam // RKS_106.69 //
Gftena boDayed dIpam aTavA tElamiSritam /
rAtrO jAgaraRaM kftvA devaH syAn nAtra saMSayaH // RKS_106.70 //
kaTAM ca vEzRavIM BaktyA ye SfRvanti narottamAH /
brahmahatyAdipApeByo mucyante nAtra saMSayaH // RKS_106.71 //
ye kurvanti pradakziRaM jalaSAyi jagadgurum /
pradakziRIkftaM tena jambUdvIpaM nareSvara // RKS_106.72 //
tataH praBAte vimale pitFn saMtarpya yatnataH /
SrAdDaM vE brAhmaREs tatra pUjyEH pARqavasattama // RKS_106.73 //
svadAraniratEH SAntEH paradAravivarjitEH /
vedAByasanaSIlES ca svakarmaniratEH SuBEH // RKS_106.74 //
nityaM sajjanaSIlES ca trisanDyAparipAlakEH /
tAdfSEH kArayec CrAdDam icCeyuH Sreya AtmanAm // RKS_106.75 //
te DanyA mAnuze loke puRyAS cEvAtra mAnuzAH /
ye vasanti sadA kAlaM pade brahmASraye hrade // RKS_106.76 //
jalaSAyinaM ca paSyanti pratyakzaM suranAyakam /
pakzopavAsaM ye kecid vrataM cAndrAyaRaM SuBam // RKS_106.77 //
mAsopavAsam ugraM ca taTAnyat paramaM vratam /
tatra tIrTe tu yaH pArTa kuryAt svargam avApnuyAt // RKS_106.78 //
ataH paraM pravakzyAmi tilaDenos tu yatPalam /
taTA yasmin yaTA deyaM dAnaM tasya SrutaM Palam // RKS_106.79 //
etat kaTAntare puRye munIndrEH pApanASanam /
SrutaM hi nEmizAraRye nAradAdyEr anekaDA // RKS_106.80 //
idam AKyAnam AyuzyaM puRyaM kIrtivivarDanam /
viprARAM SrAvayed yas tu sarvaM tat Palam ApnuyAt // RKS_106.81 //
bahUnAM na pradeyAni gogfhaM SayanaM kila /
viBaktadakziRA hy ezA dAtAraM nopatizWati // RKS_106.82 //
ekasmE sA pradAtavyA bahUnAM na yuDizWira /
sA ca vikrayamApannA dahed AsaptamaM kulam // RKS_106.83 //
tilAH SvetAs taTA kfzRAs tilAH proktAS ca varRataH /
tilAnAM ca pramARAni Denor vatsasya kArayet // RKS_106.84 //
dAtavyA vatsakenATa bahUnAM kAminAM na tu /
yasmin deSe ca yan mAnaM tilAnAM ca vicArataH // RKS_106.85 //
tena mAnena sA kAryA akzayaM Palam icCatA /
arcanIyA prayatnena ganDapuzpAkzatEr viBo // RKS_106.86 //
nAsAyAM sarvaganDAS ca jihvAyAM zaq rasA DftAH /
muktAPalAni vA dantajaNGApucCezu yojayet // RKS_106.87 //
kukzO kArpAsakaM deyaM nAByAM padmaM sakAYcanam /
ozWe maDuGftaM dadyAt kuryAt sarpiS ca romake // RKS_106.88 //
kambale kambalaM dadyAl lalAwe tAmraBAjanam /
skanDe tu SakalA deyA lohadaRqaM ca saNkawe // RKS_106.89 //
guqaM cEva gude dadyAc CroRyAM maDuGfte taTA /
yavase pAyasaM dadyAd GftakzOdrasamanvitam // RKS_106.90 //
svarRaSfNgI rOpyaKurI muktAlANgulaBUzaRA /
vastraM sadannaM dAtavyaM kAMsyapAtrasudohanA // RKS_106.91 //
yat tu bAlakftaM pApaM yad vA kftam ajAnatA /
vAcA kftaM karmakftaM manasA yac ca cintitam // RKS_106.92 //
jalamAtre zWIvane ca muSale vA vilaNGite /
vfzalIgamane cEva gurudAranizevaRe // RKS_106.93 //
kanyAyAM gamane cEva suvrarRasteya eva ca /
surApAnaM ca yac cApi tilaDenuH punAti hi // RKS_106.94 //
ahorAtropavAsena viDivat sA mayoditA /
yAsO yamapure cEva nadI vEtaraRI smftA // RKS_106.95 //
bAlukAyAH sTale cEva pacyate yatra duzkftI /
avIcinarakopetO yO vE yugalaparvatO // RKS_106.96 //
yatra lohamuKAH kAkA yatra sTAnaM BayAnakam /
asipatravanaM yatra taptaM ca bAlukam // RKS_106.97 //
tatsuKena vyatikramya DarmarAjA 'SramaM vrajet /
DarmarAjas tu taM dfzwvA sUnftaM vAkyam abravIt // RKS_106.98 //
vitAnaM vitataM yogyaM maRiralaviBUzitam /
atrAgacCa nfpaSrezWa gacCa tvaM paramAM gatim // RKS_106.99 //
mA ca pAparate dAnaM na tad dAnaM paraM hitam /
mA vikAle virUpe ca na vyaNge tu taTEva ca // RKS_106.100 //
avedaviduze cEva brAhmaRe madaviklave /
mitraGne ca kftaGne ca vratahIne taTEva ca // RKS_106.101 //
vedAntagAya dAtavyA tasya tat tvaM vijAnate /
vedAntage tu sA deyA Srotriye 'BUtabAlakA // RKS_106.102 //
sarvANgarucire deyA pavitre ca priyaMvade /
pOrRamAsyAm amAvAsyAM kArtikyAM cApi BArata // RKS_106.103 //
vESAKyAM mArgaSIrze ca grahaRe candrasUryayoH /
ayane vizuve cEva vyatIpAte ca sarvaTA // RKS_106.104 //
zaqaSItimuKe cEva gajaCAyAsu sarvadA /
eza te kaTitaH kalpastilaDenor mayAnaGa // RKS_106.105 //
BittvA ca BAskaraM lokaM harilokaM vrajanti te /
etat te sarvamAKyAtaM cakratIrTaPalaM nfpa // RKS_106.106 //
SravaRAt kIrtanAd vA 'pi gosahasraPalaM laBet // RKS_106.107 //

iti SrIskandapurARe revAKaRqe cakratIrTamAhAtmyavarRano nAma zaqaDikaSatatamo 'DyAyaH ||


RKS aDyAya 107

mArkaRqeya uvAca:
tato gacCet tu rAjendra tIrTaM paramaSoBanam /
candrAdityaM nfpaSrezWa sTApitaM caRqamuRqayoH // RKS_107.1 //
AsItpurA mahABAgO caRqamuRqO tu dAnavO /
tapaS ca ceratus tatra narmadAyAM yuDizWira // RKS_107.2 //
DyAyato BAskaraM devaM tamo nASaM jagadgurum /
tAByAM ca tozitaH so 'pi sahasrAMSur uvAca ha // RKS_107.3 //
sADusADv iti tO pArTa narmadAyAs tawe SUBe /
caRqamuRqO varaM brUtaM viSizwaM manasepsitam // RKS_107.4 //

caRqamuRqAv UcatuH:
ajeyO cEva deveSa sarvezAM devatAnfRAm /
rogES ceva parityaktO savikASaM divAkara // RKS_107.5 //
tat taTeti SuBaM vAkyaM BAskaras tAv avIdat /
tataS cAntardaDe BAnurdAnavAByAM ca BAskaram // RKS_107.6 //
sTApitaM parayA BaktyA pUjayed yo jitendriyaH /
gIrvARatA manuzyasya prAptA tatrEva vartate // RKS_107.7 //
vasate BAskare loke vEraYce devasanniDO /
Gftena boDayed dIpaM zazWyAM zazWyAM nareSvara // RKS_107.8 //
mucyate sarvapApeByo mfto yAti puraM raveH /
candrAdityam iti KyAtaM tatra tIrTaM narottama // RKS_107.9 //
vijayante sadA kAlaM candrAdityaM vrajanti ye // RKS_107.10 //

iti SrIskandapurARe revAKaRqe candrAdityeSvaramahimAnuvarRano nAma saptADikaSatatamo 'DyAyaH ||


RKS aDyAya 108

mArkaRqeya uvAca:
tato gacCet tu rAjendra yamahAsamanuttamam /
sarvapApaharaM pArTa revAyAstawam ASritam // RKS_108.1 //

yuDizWira uvAca:
yamahAsaM kaTaM jAtaM pfTivyAM munipuNgava /
etat sarvaM samAKyAhi mama kOtUhalaM param // RKS_108.2 //

mArkaRqeya uvAca:
sADu sADu mahABAga pfzwaM te Darmanandana /
snAnArTaM narmadAyAM tu Agatas te pitA purA // RKS_108.3 //
rajakena yaTA DOtaM nirmalaM vasanaM Bavet /
taTEva paSyatA rAjan revAjalam anuttamam // RKS_108.4 //
hAsyaM kftaM yamenATa utTitaM liNgam uttamam /
tatas tadA hi rAjendra vAguvAcA 'SarIriRI // RKS_108.5 //
yamahAsam idaM tIrTaM KyAtiM yAsyati sarvadA /
snApayitvA SivaM tatra yamaH svargaM jagAma ha // RKS_108.6 //
yamahAse tu rAjendra jitakroDo jitendriyaH /
viSezAdASvine mAsi kfzRapakze caturdaSIm // RKS_108.7 //
upozya parayA BaktyA sarvapApEH pramucyate /
rAtrO jAgaraRaM kftvA dIpaM devasya boDayet // RKS_108.8 //
Gftena cEva rAjendra SfRu tasyEva yatPalam /
mucyate sarvapApEs tu agamyAgamanodBavEH // RKS_108.9 //
aBakzyaBakzaREH pApEH pApEr vA peyasamBavEH /
avAhyavAhaneyac ca adrohya drohaRe taTA // RKS_108.10 //
snAnamAtreRa tac cEva naSyet pApamanekaDA /
yamalokaM na paSyec ca na tyajet pARqunandana // RKS_108.11 //
bahUnAM paramaM guptaM tIrTaM BUmyAM nfpAtmaja /
tad akzayaPalaM tezAM yamahAse pradAyinAm // RKS_108.12 //
amAvAsyAM jitakroDo yas tu pUjayate dvijAn /
BUmidAnena yo BaktyA tiladAnena BArata // RKS_108.13 //
kfzRAjinapradAnena tilaDenupradAnataH /
vasuBe vfdDiyoge ca ye pradAsyanti BaktitaH // RKS_108.14 //
odanaM vAri DUrvAhaM hayaM cApi mahAbalam /
kanyAM vastramajAM gAM vE mahizIm aTavASvinIm // RKS_108.15 //
ye yacCanti nfpaSrezWa nopasarpanti te yamam /
yamo 'pi Bavati prIto janmajanma yuDizWira // RKS_108.16 //
yamasya vAhanaM strIM ca mahizIM tatra BArata /
tasya dAnena satataM yamaH prIto Baven nfpa // RKS_108.17 //
na sa yAti yame loke yadi pApEH samASritaH /
etasmAt kAraRAt pArTa mahizIdAnaM uttamam // RKS_108.18 //
OrRavastradvayaM kAryaM lohavarRaM ca vezwitam /
dApayed DarmarAjAya prIyatAM me dvijottama // RKS_108.19 //
anenEva tu dAnena yamaH prIto 'stu me sadA /
ityuccArya dvijasyAgre yamalokaM BayAvaham // RKS_108.20 //
asipatravane Gore yamavallI sudAruRA /
rOdrA vEtaraRI ceti kumBIpAkaH sudAruRaH // RKS_108.21 //
kAlasUtraM mahABImaM taTA yamalaparvatO /
krakacaM tElayantraM ca sTAne gfDrAH sudAruRAH // RKS_108.22 //
aniSvAso mahArOdro BIzaRo rOravas taTA /
ete GorAS ca narakAH SrUyante dvijasattama // RKS_108.23 //
tatprasAdena te sOmyAs tIrTasyAsya praBAvataH /
dAnasyAsya praBAveRa yamahAsapraBAvataH // RKS_108.24 //
yamalokaM na vE yAti narakaM nEva paSyati // RKS_108.25 //

iti SrIskandapurARe revAKaRqe yamahAsamahimAnuvarRano nAmAzwADikaSatatamo 'DyAyaH ||


RKS aDyAya 109

mArkaRqeya uvAca:
tato gacCet tu rAjendra kowISvaram anuttamam /
fzikowiH samAyAtA tatra vE kurunandana // RKS_109.1 //
kfzRadvEpAyanas tatra mokzArTaM munipuNgavaH /
mantrayitvA dvijEH sarvEr vedamaRqalapAragEH // RKS_109.2 //
paYcAmftena gavyena tilamiSreRa tatpara /
pitfRAM tarpaRaM kftvA piRqadAnaM yaTAviDi // RKS_109.3 //
SrAvaRasya tu mAsasya pUrRimAyAM viSezataH /
prApyate cAkzayA tfptir yAvad AhUtasamplavam // RKS_109.4 //
pitFRAM paramaM guhyaM revAjalam upASritam /
mokzadaM sarvaBUtAnAM nirmitaM munipuNgavEH // RKS_109.5 //

mArkaRqeya uvAca:
tato gacCet tu rAjendra vyAsatIrTam anuttamam /
durlaBaM manujEH pArTa antarikze vyavasTitam // RKS_109.6 //

yuDizWira uvAca:
kasmAd vE vyAsatIrTaM tu antarikze vyavasTitam /
etad Acakzva saMkzepAn na ca granTasya vistaraH // RKS_109.7 //

mArkaRqeya uvAca:
sADu sADu mahAbAho DarmavAn guruvatsalaH /
svaDarmanirataH pArTa tIrTayAtrAkftAdaraH // RKS_109.8 //
durlaBaM sarvajantUnAM vyAsatIrTaM nareSvara /
Darzito vfdDaBAvena vEkalyena narADipa // RKS_109.9 //
gatacetAs tu saYjAtas taTA BoH pARqunandana /
guhyAd guhyataraM tIrTaM nAKyAtaM kasyacin mayA // RKS_109.10 //
kAlas tatrEva rAjendra na vased vAsavAjYayA /
antarikze ca saMjAtaM revAyAS cezwitaM yataH // RKS_109.11 //
viraYcir nEva Saknoti revAyA guRakIrtanam /
vyAsatIrTaM viSezeRa SrutamAtraM vadAmy aham // RKS_109.12 //
pratyakzaH pratyayo yatra dfSyate hi kalO yuge /
vihaNgo gacCate nEva BittvA SUlaM sudAruRam // RKS_109.13 //
tasyotpattiM samAsena kaTayAmi nfpAtmaja /
AsIt pUrvaM mahArAja fziS cEva parASaraH // RKS_109.14 //
tena cograM tapas taptaM gaNgAmBasi tu BArata /
prARAyAmena cAtizWat pravizwo jAhnavIjale // RKS_109.15 //
pUrRe ca dvAdaSe varze nizkrAnto jalamaDyataH /
BikzArTe cAgato grAmaM nAvi tatrEva tizWatI // RKS_109.16 //
tatra dfzwA parotsfzwA bAlA tena manoramA /
tAM ca dfzwvA sa kAmArta uvAca maDurAkzaram // RKS_109.17 //
mAM ramasvAdya tvaM kAsi kAmukaM mfgalocane /
nAvArUQe nadItIre mama cittapramATinI // RKS_109.18 //
evamuktA tu sA tena praRamya fzisattamam /
nAvaM rakzAmy ahaM vipra jAnAmi svAminaM na tu // RKS_109.19 //
mamedaM ca vayo brahmaYc CezaM tvaM jYAtum arhasi /
evamuktas tayA so 'pi kzaRaM DyAtvAbravId idam // RKS_109.20 //
ahaM jYAnabalAd Badre jAnAmi tava samBavam /
kEvartaputrikA na tvaM rAjaputrI hi sundarI // RKS_109.21 //

kanyovAca:
kaH pitA kaTyatAM brahman kasyAhamudarodBavA /
kasmin vaMSe prajAtAhaM kEvartatanayA kaTam // RKS_109.22 //

parASara uvAca:
kaTayAmi ca te tAtaM yaM tvaM mAM paripfcCasi /
vasu nAmA ca rAjABUt somavaMSe pratApavAn // RKS_109.23 //
jambUdvIpADipo Badre SatrusaMtrAsanas taTA /
SatAni sapta BAryARAM putrARAM tu daSEva hi // RKS_109.24 //
DarmeRa pAlitA lokAH SivapUjArataH sadA /
mlecCAs tasya viroDena SAkadvIpanivAsinaH // RKS_109.25 //
tezAM ca sADanArTAya gatollaNGya mahodaDim /
saMyuktaH putraBftyES ca pOruze mahati sTitaH // RKS_109.26 //
sagrAmas tEH samArabDaScArvaNgi vasunA saha /
jitA mlecCAH samastAS ca vasunA hyavanIBftA // RKS_109.27 //
karadAs te kftAs tena saBftyabalavAhanAH /
praDAnA tasya mahizI tava mAtA mfgekzaRA // RKS_109.28 //
pravAsasTe ca BUpAle saMjAtA ca rajasvalA /
nArIRAM tu sadA kAle manmaTo hy aDiko Bavet // RKS_109.29 //
viSezeRa ftO kAle Bidyate kAmasAyakEH /
manmaTena tu saMtaptAcintayat sA SuBekzaRA // RKS_109.30 //
dUtaM samprezayAmyadya vasurAjasamIpataH /
vyAhftaH satvaro dUto gacCa tvaM nfpasanniDO // RKS_109.31 //

dUta uvAca:
pararAjye vasurdevi gato rAjA dviqantakft /
tatra gantuM na Sakyeta jalayantrEr vinA SuBe // RKS_109.32 //
jalayAnAni sarvARi neyAni ca pare tawe /
tasya vAkyena sA nArI vizaRRA madapIqitA // RKS_109.33 //
rAjYIM dfzwvA saKI brUte kasmAt tvaM pariKidyase /
leKo 'yaM prezyatAM devi Sukahaste yaTA taTA // RKS_109.34 //
samudraM laNGayitvA tu Sakunto yAti sundari /
vyAhfto leKakas tatra liKa leKaM 'mamAjYayA // RKS_109.35 //
tvAM vinA pawwarAjYI sA vasurAja na jIvati /
ftukAlaS ca samprAptaH samastaM cAvaDAryatAm // RKS_109.36 //
liKito BUrjapatre ca vfttaH sa leKakena tu /
SUkaH paYjaramaDyasTa AnItas tatra sanniDO // RKS_109.37 //
rAjYI uvAca taM tatra gfhyaleKaM Suka vraja /
gataH pakzI tataH SIGraM vasurAjasamIpataH // RKS_109.38 //
kzipto leKaH SukenEva satyaBAmA visarjitaH /
leKArTaM cintayAmAsa vIryaM gfhya nareSvaraH // RKS_109.39 //
amoGapuwikAM kftvA pratilokena viSrutaH /
SUkasya cArpayAmAsa gacCa rAjYI samIpataH // RKS_109.40 //
vasurAjaM praRamyATa bIjaM gfhya papAta ha /
samudropari saMprAptaH Suko yAti yaTecCayA // RKS_109.41 //
sAmizaM ca SukaM jYAtvA Syenas tatrApi DAvitaH /
hataScaYcuprahAreRa SukaH Syenena BArata // RKS_109.42 //
mUrCApannasya tadvIrya patitaM jalamaDyataH /
matsyena gilitaM tatra tadvIryaM pArTivasya ca // RKS_109.43 //
dASErmatsyo gahItaS ca AnItaH svagfhaM prati /
yAvat taM pAwayAmAsUryamalaM dadfSe tadA // RKS_109.44 //
SaSimaRqalasaNkASaM sUryatejaH samapraBam /
dfzwvA te DarzitAH sarve kEvartA jAhnavItawe // RKS_109.45 //
harzitAs te gatAH sarve praDAnasya ca mandiram /
putraM rAjYe pradAyEva putrIM ca pratyapAlayat // RKS_109.46 //
tat tvaM devi varArohe kEvartakanyakA nahi /
tataH sA cintayAmAsa parASaravacas tadA // RKS_109.47 //
evamuktA tu sA tena dattvAtmAnaM nareSvara /
uvAca sADvI Bo brahman matsyaganDo nivartyatAm // RKS_109.48 //
tatas tena tu sA bAlA divyaganDABivAsitA /
kftA yogabalenEva jvAlayitvA viBAvasum // RKS_109.49 //
kftvA pradakziRaM vahner udDftA tena sA tadA /
jvalamAnasya maDye tu kAmasTAnAni so 'spfSat // RKS_109.50 //
jYAtvA kAmotsukaM vipraM BItA sA nfpanandana /
uvAca sahasA bAlA divA ca lokasanniDO // RKS_109.51 //
tatas tena kzaRaM DyAtA pUrayantI digambaram /
AgatA tAmasI tAta yayA vyAptaM samantataH // RKS_109.52 //
tataH savismayaM tena rahobAlA mfgekzaRA /
kAmenEva hi taptena strIsOKyaM krIqatA tadA // RKS_109.53 //
tatas tena muhUrtenApatyaBAreRa pIqitA /
bAlakaM tatra jawilaM suBagaM daRqaDArakam // RKS_109.54 //
kamaRqaluDaraM SAntaM meKalAkawiBUzaRam /
DftopavItakaM skanDe vizRumAyAvivArjitam // RKS_109.55 //
mAtA hi SaNkitA tatra dfzwvA putrasya cApalam /
vepamAnA tato bAlA gatA sA SaraRaM muneH // RKS_109.56 //
rakza rakza muniSrezWa parASara mahAmune /
jAtamaty adButaM vipraM kOpInAmbarameKalam // RKS_109.57 //
daRqahastaM jawAyuktamuttarIyaviBUzitam /

parASara uvAca:
mA BEzIstvaM suto jAtaH kanyEva tvaM Bavizyasi // RKS_109.58 //
nAmnA satyavatI ceti dvitIyA ganDayojanA /
Santanur nAma rAjA vE sa te BartA Bavizyati // RKS_109.59 //
praTamA mahizI tasya somavaMSaviBUzaRA /
gacCa tvaM svASramaM Badre pUrvarUpeRa saMsTitA // RKS_109.60 //
mA vEkalyaM kuruzvedaM dfzwaM jYAnasya me balam /
ity uktvA prayayO vipraH sA bAlA sTalamASritA // RKS_109.61 //
natvA putraM parABaktyA sAzwANgaM praRayena ca /
taM prayAntamaTAlokya satyavaty abravIt sutam // RKS_109.62 //
kAmo deyas tvayABIzwaH sneho vE yadi mAtari /
kimapy upAdiSa tvaM mAM yena sidDim avApnuyAm // RKS_109.63 //

vyAsa uvAca:
ISvarArADane yatnaM kuruzva tvaM sadAmbike /
tataH sA putravAkyena vizaRRA pARqunandana // RKS_109.64 //

yojanaganDovAca:
tvad viyogAd ahaM putra paYcatvaM yAmi nAnyaTA /
nAsti putrasamaH sneho nAsti BrAtfsamaM balam // RKS_109.65 //

putra uvAca:
mA vizAdaM kuruM tvaM hi satyaM vE pitfBAzitam /
ApatkAle tvayAhaM vE smartavyaH kAryasidDaye // RKS_109.66 //
ApadastArayizyAmi kzamyatAM mAtarAtmaje /
ityuktvA tu yayO vyAsaH kanyA sA 'pi piturgfham // RKS_109.67 //
parASarasutas tatra nizaRRo vanamaDyataH /
tretAyugAvasAne tu dvAparAdO nareSvara // RKS_109.68 //
vyAso viraYcaye jAta AKyAto nAradena ca /
fzir mahAnuBAvas tu putraH pArASarasya ca // RKS_109.69 //
kEvartakanyakAjAto jAnIhi jAhnavI tawe /
vAkyoktyA nAradasyEva AgatAH surasattamAH // RKS_109.70 //
BAnuH pitAmahaH Sakra fzisaNGEH samAvftaH /
ASIrvAdaM pfTag dattvA sADu sADviti BAzitaH // RKS_109.71 //
pitAmahena bAlo 'sO jAtamakarmAdi saMskftaH /
dvEpAyano dvIpajanmA pArASaryaH parASarAt // RKS_109.72 //
kfzRagAtrAt kfzRanAmA havyAdAtur viSizyati /
viraYcinABizikto 'sO fzisaNGEH punaH punaH // RKS_109.73 //
vyAsas tvaM sarvalokAnAm ity uktvA prayayuH punaH /
tIrTayAtrA samArabDA kfzRadvEpAyanena tu // RKS_109.74 //
gaNgAvagAhitA tena kedAraM puzkaraM taTA /
gayA ca nEmizaM tIrTaM kurukzetre sarasvatI // RKS_109.75 //
ujjayinyAM mahAkAlaM somanATaM yayO tataH /
pfTivyAM sAgarAntAyAM snAto vyAso mahAmuniH // RKS_109.76 //
awan vE narmadAM prApto rudradehodBavAM nadIm /
sAhlAdaM narmadAM dfzwvA cittaM viSrAmyapArTiva // RKS_109.77 //
tapaS cacAra vipulaM narmadAtawam ASritaH /
grIzme paYcAgnimaDyasTo varzAsu sTaRqileSayaH // RKS_109.78 //
sArdravAsAs tu hemante DyAyamAno maheSvaram /
sfzwisaMhArakartAram acCedyaM ca sadASivam // RKS_109.79 //
nityaM sidDeSvaraM liNgaM pUjayan pARqunandana /
arcanAt sidDaliNgasya DyAnayogapraBAvataH // RKS_109.80 //
pratyakza ISvaro jAtaH kfzRadvEpAyanasya tu /
tozito 'haM tvayA vipra varaM prArTaya SoBanam // RKS_109.81 //

vyAsa uvAca:
yadi tuzwo 'si me deva yadi deyo varo mama /
pratyakzo narmadAtIre svayaM BavAdya me viBo // RKS_109.82 //
atItAnAgatajYAnaM tvatprasAdAn maheSvara /

ISvara uvAca:
evaM Bavatu te vipra matpasAdAt na saMSayaH // RKS_109.83 //
tvayA BaktigfhIto 'haM pratyakzo narmadAtawe /
ityuktvA prayayO devaH kElAsaM nagam uttamam // RKS_109.84 //
patnIsaMgrahaRaM jAtaM putro jAto yadAsya ca /
devEr aDyAsitaH sarvEH sendrabrahmapurogamEH // RKS_109.85 //
putrajanmatatojYAtvA AgatA fzisattamAH /
tIrTayAtrAprasaNgena parASarapurogamAH // RKS_109.86 //
manvatrivizRuhArItayAjYavalkyoSano 'NgirAH /
yam ApastambasaMvartA kAtyAyanabfhaspatI // RKS_109.87 //
evam Adi sahasrARi lakzakowir anekaDA /
vyAsASrame SuBe puRye prAptAH sarve dvijottamAH // RKS_109.88 //
dfzwvA vyAsas tu viprendrAnaByutTAya kftodyamaH /
pitfpUrvaM praRamyAdO tezAM vArtAM pradApayan // RKS_109.89 //
kftAYjalipuwo BUtvA idaM vAkyam uvAca ha /
udDftaM tu mamAnandaM yuzmat samBAzadarSanAt // RKS_109.90 //
AraRyAni ca SAkAni PalAny AraRyakAni ca /
tAni dAsyAmi sarvezAM yuzmAkaM pitfpUrvakam // RKS_109.91 //
niyamEH saMyutAn sarvAn pratyekaM praRanAma ca /
tatas taM praRataM dfzwvA tatra dvEpAyanaM dvijam // RKS_109.92 //
varDayitvA jayASIrBis tato vIkza parasparam /
parASaraH samastES ca vIkzito munipuNgavEH // RKS_109.93 //
uttaraM dIyatAM tAta kfzRadvEpAyanasya ca /
evam uktas tu tEH sarvEr BagavAMS ca parASaraH // RKS_109.94 //
uvAca svAtmajaM vyAsam fziBir yac cikIrzitam /
necCanti dakziRe kUle vrataBaNgaBayAt suta // RKS_109.95 //
paraM vE BoktukAmAS ca tava SradDAviSezataH /

vyAsa uvAca:
karomi BavatAM yuktam atrEva sTIyatAM kzaRam // RKS_109.96 //
yAvad AsAdya saritaM karomi viDipUrvakam /
evam uktvA Sucir BUtvA narmadAtawam ASritaH // RKS_109.97 //
stotraM jagAda sahasA taM niboDa janeSvara // RKS_109.98 //

vyAsa uvAca:
jaya devi namo varade Sivade jaya pApavimardini SUlakare /
jaya BEravadehavilInakare jaya devi pitAmahasannamite // RKS_109.99 //
jaya BAskaraSakrasadAnamite jaya zaRmuKatAtasute varade /
jaya devaSarIrasamUhamaye jaya sAgaragAmini BUmisute // RKS_109.100 //
jaya jaya lokasamastakftABaraRe jaya duHKadaridravinASakare /
jaya putra kalatravivfdDikare jaya devi sudarSanapApahare // RKS_109.101 //
etad vyAsakfta stotraM yaH paWec CivasanniDO /
gfhe vA SudDaBAvena kAmakroDavivarjitaH /
vyAsas tasya Bavet prItaH prIto 'yaM vfzavAhanaH // RKS_109.102 //
stutA ca narmadAdevI tato vacanam abravIt /

narmadovAca:
stutivAdena tuzwAsmi Bo Bo vyAsamahAmune // RKS_109.103 //
yam icCasi varaM samyak taM te sarvaM dadAmy aham /

vyAsa uvAca:
yadi tuzwAsi me devi yadi deyo varo mama // RKS_109.104 //
AtiTyam uttare kUle mama dAtuM tvam arhasi /

narmadovAca:
ayuktaM cintitaM vyAsa amArge tvaM pravartase // RKS_109.105 //
indracandrayamAH SaktA unmArgeRa na vAhitum /
anyaM yAcasva he vatsa yatkiMcid Buvi durlaBam // RKS_109.106 //
eva SrutvA vaco devyA vyAso mUrcCAM gatas tadA /
vfTA kleSaS ca saMjAtaH patito DaraRItale // RKS_109.107 //
DaraRI kampitA sarvA saSElavanakAnanA /
mUrCApannaM tato vyAsaM jYAtvA devAH parASaram // RKS_109.108 //
AyAtA devatAH sarve hAhAkAraM prakurvataH /
utTApayantas te vyAsam UcuSca saritAM varAm // RKS_109.109 //
brAhmaRArTaM tu saMklizwA nAmahetoH saridvare /
gavArTe brAhmaRArTe ca prARAn parityajet // RKS_109.110 //
evaM sA narmadA proktA brahmAdyES ca surEr drutam /
vikUlatAM vE pradadO samantAd revABiziktaH sa jalena pUtaH // RKS_109.111 //
sacetanaH satyavatI suto 'yaM nanAma devEH saha narmadAntEH /

vyAsa uvAca:
tIrTaM samastaM tvayi devatAnAM PalaM pradizwaM mama mandaBAgyam // RKS_109.112 //

narmadovAca:
yato yato vyAsamahAnuBAva sumerunAmno DaraRIDarasya /
vinDyasya cAnyasya ca te hi mArgaM yAsyAmi vE DarmaDarasya DanyA // RKS_109.113 //
evamukto mahAtejA vyAsaH satyavatIyutaH /
dakziRe cAlayAmAsa svASramAn munipuNgavAn // RKS_109.114 //
daRqahasto mahAtejA huNkArEr nfpanandana /
vyAsahuNkAraBItA ca calitA rudranandinI // RKS_109.115 //
daRqena darSayan mArgaM devI tatra pravartitA /
vyAsamArgagatAM devIM dfzwvA cendrapurogamAH // RKS_109.116 //
puzpavfzwiM dadur vyAse stutiM kurvanti kinnarAH /
praPullanayanA jAtAH parASaramuKA dvijAH // RKS_109.117 //
kiM kurmo 'tra mahimnA te karmaRA te varaM jitAH /

vyAsa uvAca:
tapaH kftvA suvipulaM dAnaM dattvA mahatPalam // RKS_109.118 //
etad eva narEH kAryaM sADUnAM paritozaRam /
suviBaktA mahABAgA anugrAhyasya samprati // RKS_109.119 //
tasmAn mamASrame puRye sTIyatAM nAtra saMSayaH /
AtiTyaM SAkaparRES ca udakena vimiSritEH // RKS_109.120 //
pratipannaM samastES ca parASaramuKEr dvijEH /
SrayaDvam ASramaM puRyaM narmadAyottare tawe // RKS_109.121 //

mArkaRqeya uvAca:
snAnatarpaRakftyAni kftAni ca dvijottamEH /
vyAsakuRqaM tato gatvA homaM samyagakArayan // RKS_109.122 //
SrIPalEr bilvapatrES ca DyAnayuktAS ca juhvati /
gOtamo BfgumARqavyO nArado lomaSas taTA // RKS_109.123 //
parASaras taTA SaNKaH kOSikaS cyavano muniH /
pippalAdo vaSizWaS ca nASiketur mahAtapAH // RKS_109.124 //
viSvAmitro hy agastyaS ca uddAlakayamO taTA /
SARqilyo jEminiH kAvyo yAjYavalkyoSanANgirAH // RKS_109.125 //
atriH SAtAtapaS cEva Barato mudgalas taTA /
vAtsyAyano mahAtejAH saMvartaH Saktir eva ca // RKS_109.126 //
jAtUkarRo BaradvAjo bAlaKilyAdayas taTA /
ekacittA dvijA rAjan mantratantraM prakurvataH // RKS_109.127 //
tataH samutTitaM liNgaM jvalatkAlAnalapraBam /
sAzwANgaM praRato vyAso devaM dfzwvA trilocanam // RKS_109.128 //
ASIrvAdaM punar viprA dattvA vyAsaM tadA yayuH /
tataH praBfti tattvajYa tIrTaM KyAtaM tu pARqava // RKS_109.129 //
snAnadAnaviDAnaM ca yasmin kAle pratizWitam /
kaTayAmi samastaM te BrAtFRAM cEva pARqava // RKS_109.130 //
kArttikasyAsite pakze caturdaSyAM nfpottama /
upozya yo naro BaktyA rAtrO kurvIta jAgaram // RKS_109.131 //
snApayed ISvaraM BaktyA kzOdreRa kzIrasarpizA // RKS_109.132 //
daDnA ca KaRqayuktena kuSatoyena vA punaH /
SrIKaRqena suganDena pUjayeta maheSvaram // RKS_109.133 //
tataH suganDapuzpES ca bilvapatrES ca pUjayet /
kumudena ca kundena kuSapuzpAkzatAdiBiH // RKS_109.134 //
unmattapuzpES ca rasEH sOmyES cEvApy anuttamEH /
arcayet parayA BaktyA dvIpeSvaram anuttamam // RKS_109.135 //
mandArAdikapuzpES ca pUjayet parameSvaram /
guqamaRqapradAnena pAtakaM divasArjitam // RKS_109.136 //
mAsArjitaM ca naSyeta guqamaRqaSatena ca /
zaRmAsaM ca sahasreRa arkAbdaM dviguRena tu // RKS_109.137 //
AjanmajanitaM pApam ayutena praRaSyati /
pOrRamAsyAM nfpaSrezWa snAnaM kurvIta BaktitaH // RKS_109.138 //
mantroktena viDAnena kftvA pApakzayaMkaram /
vAruRaM ca taTA jYeyaM sarvapApakzayaM karam // RKS_109.139 //
devAn pitFn manuzyAMS ca viDivat tarpayen nfpa /
fcam ekAM japet snAtaH sAmavedaPalaM laBet // RKS_109.140 //
yajurvedam aTarvARaM gAyatryA sarvam ApnuyAt /
japed azwAkzaraM mantraM sOraM vA SEvam eva ca // RKS_109.141 //
aTavA vEzRavaM mantraM dvAdaSAkzaram eva ca /
pUjayed brAhmaRAn BaktyA sarvalakzaRalakzitAn // RKS_109.142 //
svaDarmaniratAn viprAn damBaloBavivarjitAn /
hInANgAnaDikANgAMS ca patitAY CUdrasevitAn // RKS_109.143 //
SUdrAnnena ca saMyuktA vfzalI yasya mandire /
pOnarBavAs taTA duzwA gurunindAparAyaRAH // RKS_109.144 //
vedADyayanahInAS ca hetukAH kAkavfttayaH /
IdfSAn varjayec CrAdDe dAne cEva vrate taTA // RKS_109.145 //
gAyatrI pAWamAtreRa varaM vipraH supaRqitaH /
nAyaM BftacaturvidyaH sarvASIsarvavikrayI // RKS_109.146 //
IdfSAn varjayec CrAdDe vrate dAne hiraRmaye /
upAnahO ca vastraM ca SayyAM vA CatramAsanam // RKS_109.147 //
yo dadyAd brAhmaRe BaktyA so 'pi svarge mahIyate /
pratyakzA suraBI tatra tilaDenus taTA matA // RKS_109.148 //
tilaDenupradAtAraH svasvadAtAra eva ca /
kfzRAjinapradAtAro dAtAraH kuYjarasya ca // RKS_109.149 //
kanyAvidyApradAtAro 'kzayaM lokam avApnuyuH /
DUrvahO dakziRAyuktO DAnyopaskarasaMyutO // RKS_109.150 //
dApayet sarvakAmAya iti me satyaBAzitam /
sUtreRa vezwayed ISam aTavA jagatIruham // RKS_109.151 //
mandiraM parayA BaktyA aTavA parameSvaram /
aTa pradakziRA kAryA vinA SUdreRa mAnavEH // RKS_109.152 //
jambUplakzAhvayO dvIpO SAlmaliS ca Baven nfpa /
kuSaH krOYcas taTA SAkaH puzkaraS ceti saptamaH // RKS_109.153 //
saptasAgaraparyantA vezwitA tena BArata /
dvIpeSvare tu rAjendra vfzotsargo jitendriyEH // RKS_109.154 //
vfzasya mokzaRe nEva ESvaraM lokam ApnuyAt /
yas tu vE pARquro vaktre lalAwe caraRe taTA // RKS_109.155 //
lANgUle ca muKe SuBraH sa vE nAkasya darSanaH /
nIlo 'yamIdfSaH prokto dadyAd dvIpeSvare SUBe // RKS_109.156 //
pAmarAste 'py asaMKyAtA nAke gacCanti pArTiva /
sOre caRqeSvare loke pure vE cakrapARinaH // RKS_109.157 //
sa BuNkte svecCayA lokaM vyAsatIrTapraBAvataH /
sapatnIkAMs tato viprAn pUjayet tatra BaktitaH // RKS_109.158 //
sitaratnAni vastrARi pradadyAdagrajanmane /
kftvA pradakziRAyugmaM prIyatAM me jagadguruH // RKS_109.159 //
nAsti viprasamo banDur iha loke paratra ca /
yamaloke mahAGore patitaM yo 'Birakzati // RKS_109.160 //
puruzAH parayA BaktyA vedaSAstrArTacintakAH /
dvIpeSvaraM mahAdevaM saMsmaranti gfhe sTitAH // RKS_109.161 //
tezAM na jAyate Soko na hAnir na ca duzkftam /
praTamaM pUjayet tatra liNgaM sidDeSvaraM nfpa // RKS_109.162 //
yatra sidDo mahABAgaH satyavatyAS ca nandanaH /
asyEvArcanataH sidDaH pArASaryo munis tataH // RKS_109.163 //
tasmiMs tIrTe tu ye rAjan prARatyAgaM prakurvate /
te yAnti paramaM lokaM nAtra kAryA vicAraRA // RKS_109.164 //
samA sahasrARi mfto jale hi yo vE nimagnaH patane ca zoqaSa /
mahAhave zazwiraSItigogfhe tvanASake BArata cAkzayA gatiH // RKS_109.165 //
aTa yogena tenEva prApyate cAkzayA gatiH /
sUryalokaM tato gatvA SivalokaM vrajanti te // RKS_109.166 //
pitApitAmahaS cEva taTEva prapitAmahaH /
anuBUtA nirIkzante AgacCantaM svagotrajam // RKS_109.167 //
tizWate cEva gotrezu yo dadyAc ca tilodakam /
kArtikyAM ca taTA mAGyAM vESAKyAM ca viSezataH // RKS_109.168 //
svargaM ca te prayAntyante svasvaputrapraBAvataH /
etat te kaTitaM sarvaM dvIpeSvaraPalaM SuBam // RKS_109.169 //
yaH paWet prAtar utTAya yaH SfRoti naro nfpa /
so 'pi pApEr vinirmukto modate Sivamandire // RKS_109.170 //
ISvaraM sarvatIrTAnAM nirmitaM fzipuNgavEH /
kAmadaM sarvajantUnAM revAyAM ca nfpottama // RKS_109.171 //

iti SrIskandapurARe revAKaRqe dvIpeSvaravyAsatIrTavarRano nAma navADikaSatatamo 'DyAyaH ||


RKS aDyAya 110

mArkaRqeya uvAca:
tato gacCet tu rAjendra praBAseSvaram uttamam /
viKyAtAM trizu lokezu svargasopAnam uttamam // RKS_110.1 //

yuDizWira uvAca:
praBAsaM nAma tIrTaM tu yaTAjAtaM mahAPalam /
svargasopAnamArgaM ca saMkzepAt kaTayasva me // RKS_110.2 //

mArkaRqeya uvAca:
durBagA ravipatnI ca praBA nAmeti viSrutA /
tayA cArADitaH SamBur ugreRa tapasA purA // RKS_110.3 //
vAyuBakzA sTitA varzaM SivaDyAnaparAyaRA /
tatas tuzwo mahAdevaH praBAM tAM pARqunandana // RKS_110.4 //
uvAca kliSyate kasmAd bAle tvaM brUhi cezwitam /
ahaM ca BAskaropetaS cAntaraM nEva vidyate // RKS_110.5 //

praBovAca:
nAnyo devas taTA SamBo BartA puzyati na kvacit /
saguRo vApi cAKyAto nirguRo dravyavarjitaH // RKS_110.6 //
priyo vA yadi vA dvezyaH strIRAM BartA hi devatA /
durBagA tvena dagDAhaM lokamaDye maheSvara // RKS_110.7 //
alabDasOKyA BartuS ca tena kliSye maheSvara /

deva uvAca:
vallaBA BAskarasya tvaM matpraBAvAd Bavizyasi // RKS_110.8 //

pArvaty uvAca:
vallaBA tava vAkyena BAskare na Bavizyati /
vfTA kleSo Baved eva praBAyAs tatra kA kaTA // RKS_110.9 //
devIvAkyena rudreRa DyAtas timiranASanaH /
Agato gaganAd BAnur narmadAyottare tawe // RKS_110.10 //

BAnur uvAca:
kasmAd AhvAnito deva anDakAsuranASana /

deva uvAca:
praBAM pAlaya he BAno santozeRa pareRa ca // RKS_110.11 //
praBAyA mandire nityaM sTIyatAM himanASana /
evaM labDavarA devAt praBA sTApyAha SaNkaram // RKS_110.12 //
svAMSena sTIyatAm atra tIrTamunmIlayAnaGa /

mArkaRqeya uvAca:
sarvadevam ayaM liNgaM sTApitaM pARqunandana // RKS_110.13 //
praBAseSvaranAmedaM sarvaloke ca durlaBam /
anyAni yAni tIrTAni kAle te 'pi Palanti vE // RKS_110.14 //
praBAsaMcApi rAjendra sadyaH puRyaPalapradam /
mAGamAse ca saptamyAM viSezaPaladaM Bavet // RKS_110.15 //
aSvaM yo dApayet tatra yaToktaM brAhmaRe nfpa /
indrasya prApyate lokam aTavA BAskaraM vrajet // RKS_110.16 //
dOrBAgyaM naSyate tatra snAnamAtreRa pARqava /
tatra tIrTe tu yo BaktyA kanyAdAnaM prayacCati // RKS_110.17 //
brAhmaRAya vivAhArTe dApeyat pARqunandana /
samAnavayase vipre kulIne Danine taTA // RKS_110.18 //
yo dadAti mahArAja mahApAtakasaMyutaH /
tasya pApaM ca naSyeta udake lavaRaM yaTA // RKS_110.19 //
svAmidrohodBavaM pApaM yatpApaM steyasamBavam /
kUwasAkzyapradaM pApaM cARqAlavratacAriRAm // RKS_110.20 //
dAmBikaM vfkzakacCedam agamyAgamanodBavam /
grAmakUwodBavaM yac ca garadaM vA pravArakam // RKS_110.21 //
vidyAvikrayaRe yac ca saMsargodBavapAtakam /
patnIdrohodBavaM GoraM sarvadrohodBavaM nfpa // RKS_110.22 //
brahmahatyA ca yatpApaM yatpApaM BUmihAriRaH /
govaDe cEva yatpApaM gurvagnibrAhmaRezu ca // RKS_110.23 //
jambUplakzAhvayO dvIpO SAlmaliS ca Baven nfpa /
kuSakrOYcas taTA SAkaH puzkaraS cEva saptamaH // RKS_110.24 //
tatpApaM vilayaM yAti kanyAdAnena pARqava /
BittvATa BAskaraM lokaM SuBaM vrajet // RKS_110.25 //
krIqate rudralokasTo yAvad indrAS caturdaSa /
sarvapApakzaye jAte Sivo Bavati BAvataH // RKS_110.26 //
tAvad Bramati tattIrTaM praBAsaM pARqunandana /
so 'SvameDaPalaM prApya satyam ISvaraBAzitam // RKS_110.27 //
godAnaM ca mahatpuRyaM sarvapApakzayaMkaram /
pratyakzaM suraBIM tatra jalaDenuM taTAdftaH // RKS_110.28 //
tilaDenupradAtA ca aSvadAtA taTEva ca /
kanyAvidyApradAtA ca akzayaM lokam ApnuyAt // RKS_110.29 //
BUrivastrAM kzIrayuktAM DAnyopaskarasaMyutAm /
dApayet sarvakAmo 'Ta suraBIM nfpasattama // RKS_110.30 //
saptasAgaraparyantA vezwitA tena BArata /
dvIpeSvare tu rAjendra vfzotsargaM jitendriyEH // RKS_110.31 //
sarvakAlaM tu kartavyaM caturdaSyAM viSezataH // RKS_110.32 //

iti SrIskandapurARe praBAsatIrTamahimAnuvarRano nAma daSADikaSatatamo 'DyAyaH ||


RKS aDyAya 111

mArkaRqeya uvAca:
tato gacCet tu rAjendra narmadAdakziRe tawe /
sTApitaM vAsuker nAmnA aSezAGOGanASanam // RKS_111.1 //

yuDizWira uvAca:
AH kasmAt kAraRAt tAta sTApitaM dakziRe tawe /
tattvaM sarvaM mamAKyAhi tv aSezaM DarmakAraRam // RKS_111.2 //

mArkaRqeya uvAca:
SfRu tvaM kuruSArdUla yaH praSnaH kriyate tvayA /
BEravaM rUpamAsTAya nftyaM SamBuS cakAra ha // RKS_111.3 //
tac CramAj jAyate svedo gaNgAtoyavimiSritaH /
tatrEva pannagaH snAto haratoyavimiSrite // RKS_111.4 //
mandAkinI tataH krudDA vyAlasyopari BArata /
ajagaratvamApnozi uragaM cAbravIt tadA // RKS_111.5 //

vAsukir uvAca:
anugrAhyo 'smy ahaM pApo BavatyA harasamBfte /
trElokyapAvanI puRyA sarit tvaM SuBalakzaRe // RKS_111.6 //
saMsAracCedanakarI ArtA nAmArtinASinI /
svargadvArasTite devi dayAM kuru mamopari // RKS_111.7 //

gaNgovAca:
cara tvaM vipulaM nAga tapo vE SaNkaraM prati /
tatas tapaS cacArAsAv ISvarArADanaM param // RKS_111.8 //
tataS ca DyAyato devaM damayukto 'Bavat sa ca /
tato varzaSate pUrRe uparudDo jagadguruH // RKS_111.9 //
Agatya tatsamIpasTaH SlakzRAM vARIm udAharat /
varaM varayatu SrezWaM pannaga tvaM mahAbala // RKS_111.10 //

pannaga uvAca:
yadi tuzwo 'si me deva varaM dAtuM triSUlaBft /
tadA me dIyatAM sTAnaM svakIyaM vfzavAhana // RKS_111.11 //

ISvara uvAca:
prasanno 'haM mahAbAho revAM gacCa SuBAM tvaram /
yAmye cEva tawe puRye snAnaM kftvA viDAnataH // RKS_111.12 //
ityuktvA 'ntardaDe devo vAsukis tvaritAnvitaH /
rUpeRAjagareRATa viveSa narmadAjale // RKS_111.13 //
mArgeRa tasya taj jAtaM jAhnavyAH srota uttamam /
nirDUtakalmazaH sarpaH sa jAto narmadAjale // RKS_111.14 //
sTApitaS ceSvaras tatra narmadAyA yuDizWira /
tena nAgeSvaro BUmyAM sarvapApavinASanaH // RKS_111.15 //
azwamyAM ca caturdaSyAM maDunA snApayec Civam /
vimuktaH sarvapApeByo jAyate hy analo yaTA // RKS_111.16 //
aputrA ye narAH pArTa snAnaM kurvanti saMgame /
te laBante SuBAn putrAn kArtavIryopamAn api // RKS_111.17 //
SrAdDaM tatrEva ye BaktyA upavAsaparAyaRAH /
kurvanti tArayanti svAn narakAn nfpanandana // RKS_111.18 //
evam AKyAtavAn asmi tava snehAd viSezataH /

mArkaRqeya uvAca:
tato gacCec ca rAjendra mArkaRqeSvaram uttamam // RKS_111.19 //
narmadAdakziRe kUle gIrvAREr vanditaM SuBam /
guhyAd guhyataraM tIrTaM nAKyAtaM kasyacin mayA // RKS_111.20 //
sTApitaM ca mayA puRyaM svargaBogaM ca muktidam /
jYAnaM tatrEva me jAtaM prasAdAc CaNkarasya ca // RKS_111.21 //
anyasUktaM ca yo DyAyed drupadaM ca jale japet /
so 'pi GorAd aGOGAc ca mucyate pARqunandana // RKS_111.22 //
vAcikEr mAnasES cApi karmajEr api pARqava /
paYcendriyARyavazwaBya yAmyAmASAM ca saMsTitaH // RKS_111.23 //
yo japet salile BaktyA ityevaM SaNkaro 'bravIt /
SrAdDaM tatrEva yo BaktyA kurute nfpanandana // RKS_111.24 //
pitaras tasya vE tfptA yAvadAhUtasamplavam /
AmalEr badarEr bilvEr akzatEr vA jalena vA // RKS_111.25 //
tarpayet tatra yaH pretAn pretA yAnti SuBAM gatim // RKS_111.26 //

iti SrIskandapurARe revAKaRqe mArkaRqeSvaramahimAnuvarRano nAmEkAdaSADikaSatatamo 'DyAyaH ||


RKS aDyAya 112

mArkaRqeya uvAca:
tato gacCet tu rAjendra tIrTaM paramaSoBanam /
uttare narmadAkUle yajYavAwasya maDyataH // RKS_112.1 //
saMkarzaRaM ca viKyAtaM pfTivyAM pApanASanam /
tapaScIrRaM purA rAjan narmadAyAs tawe SuBe // RKS_112.2 //
balaBadreRa rAjendra prARinAm upakArakam /
gIrvARES cEva tatrEva sanniDO nfpanandana // RKS_112.3 //
umayA sahitaH SamBuH sTitas tatrEva keSavaH /
yas tatra snApayed BaktyA jitakroDo jitendriyaH // RKS_112.4 //
ekAdaSyAM site pakze mantreRa snApayec Civam /
SrAdDaM tatra ca yo BaktyA pretAnAM vE pradApayet // RKS_112.5 //
sa yAti paramaM sTAnaM balaBadravaco yaTA /
tato gacCec ca rAjendra manmaTeSvaram uttamam // RKS_112.6 //
snAnamAtro naro rAjan yamalokaM na paSyati /
anapatyA tu yA nArI snApayet pARqunandana // RKS_112.7 //
putraM sA laBate pArTa satyavantaM dfQavratam /
tatra snAtvA naro rAjan muniH prayatamAnasaH // RKS_112.8 //
upozya parayA BaktyA gosahasraPalaM laBet /
tatra nftyaM prakurvanti ye narA BaktimAnasAH // RKS_112.9 //
gItavAditrasaMyuktaM rAtrO jAgaraRaM SuBam /
sahAmbiko mahAdevas tuzwo vE manmaTeSvaraH // RKS_112.10 //
kiM karizyati saMruzwo yamas taM na ca paSyati /
kAmena sTApitaM tatra etasmAt kAraRAt nfpa // RKS_112.11 //
annadAnena Bo rAjan kIrtitaM Palam uttamam /
sopAnaM svargamArgasya pfTivyAM manmaTeSvaraH // RKS_112.12 //
viSezAt tatra saMKyAtaM SrAdDadAnena BArata /
annadAnena Bo rAjan kIrtitaM Palam uttamam // RKS_112.13 //
etat te sarvam AKyAtaM tava BaktyA tu BArata // RKS_112.14 //

iti SrIskandapurARe revAKaRqe manmaTeSvaramahimAnuvarRanonAma dvAdaSADikaSatatamo 'DyAyaH ||


RKS aDyAya 113

mArkaRqeya uvAca:
tato gacCet tu rAjendra eraRqIsaNgameSvaram /
praKyAtaM sarvalokezu brahmahatyApraRASanam // RKS_113.1 //

yuDizWira uvAca:
kAraRaM nEva jAne 'haM tatsarvaM kaTayasva me /
evam uktas tu DarmAtmA DarmaputreRa DImatA // RKS_113.2 //
kaTayAmAsa tatsarvam fzisaNGEH samAvftaH /

mArkaRqeya uvAca:
kaTitaM comayA pUrvaM SamBunA paramezWinA // RKS_113.3 //
tat te 'haM sampravakzyAmi SrUyatAM BrAtfBiH saha /

maheSvara uvAca:
atrir nAmAhvayo deva mAnaso brahmaRaH sutaH // RKS_113.4 //
agnihotrarato nityaM devatA 'tiTipUjakaH /
somaH saMsTApito 'trEva kfto vipreRa parvate // RKS_113.5 //
anasUyeti nAmnA vE tasya BAryA guRAnvitA /
pativratA patiprARA patyuH kAryahite ratA // RKS_113.6 //
evaM jAtaH sadA kAlo na putro na ca putrikA /
aparAhRe mahAbAho suKAsInO tu tO kvacit // RKS_113.7 //
vadataH suKaduHKAni dEvadattAni yAni ca /

atrir uvAca:
sOmye SuBe priye kAnte surUpe priyaBAziRi // RKS_113.8 //
pUrRacandraniBAkAre priyakAme nirAlase /
na tvayA sadfSI loke trElokye sacarAcare // RKS_113.9 //
patiputrapriyA nArI suhfjjanahite ratA /
putreRa lokAj jayati putreRa paramA gatiH // RKS_113.10 //
nAsti putrasamo banDuH pfTivyAM cEva dfSyate /
asipatravane Gore patantaM yo 'Birakzati // RKS_113.11 //
durBikzezv api dEnyAdO vfdDakAle 'pi putrakaH /
putraM vinA ca kiM Badre jIvitEH saDanEr api // RKS_113.12 //
vyADiBiH pariBUto 'pi nirviRRo 'pi yadA sutaH /
lokalajjAnayatrastaH pavitraM kartum arhati // RKS_113.13 //
etad guRasamAyukto nirguRaH saguRaH sutaH /
putrahIne kutaH sOKyam iha loke paratra ca // RKS_113.14 //
ahaS ca maDyarAtre ca cintyamAnaS ca sarvadA /
Suzyanti mama gAtrARi grIzme kusarito yaTA // RKS_113.15 //

anasUyovAca:
yat tvayA sUcitaM vipra tatsarvaM SocayAmy aham /
tavodvegakaraM kAryaM tan me dahati cetasi // RKS_113.16 //
ye ca putrA Bavizyanti dIrGAyur guRasaMyutAH /
tatkAryaM ca samIkze 'haM yena tuzwaH prajApatiH // RKS_113.17 //

atrir uvAca:
tapas taptaM mayA Badre janmapraBftiduzkaram /
vratopavAsEr niyamEH SAkAhAreRa sundari // RKS_113.18 //
kzIRaM dehaM tu paSyAmi aSakto 'haM SuBAnane /
sTAtuM SocAmi cAtmAnaM rahasyaM kaTitaM mayA // RKS_113.19 //

anasUyovAca:
BartaH pativratA nArI patiputravivardDinI /
trivargasADanA sA ca sevyA sA vipule jane // RKS_113.20 //
japastapastIrTayAtrA putrejyAmantrasADanam /
vadanti guravaH sarve yaToktaM guruBAzitam // RKS_113.21 //
anujYAtA ca duHKe 'haM tapas tapsyAmi duzkaram /
putrArTinI bahudinAny ahaM yAmi surottamam // RKS_113.22 //

atrir uvAca:
sADu sADu mahAprAjYe mama santozakAriRi /
anujYAtA mayA Badre putrArTaM tapa Acara // RKS_113.23 //
devAnAM ca manuzyARAM pitFRAm anfRaM kuru /
na BAryA sadfSo banDus trizu lokezu vidyate // RKS_113.24 //
nahi devAH praSaMsanti BAryayA rahitaM suKam /
sammuKe sammuKA yAti vilome ca parANmuKI // RKS_113.25 //
tena BAryA praSaMsanti sadevAsuramAnuzAH /
mahAvrate mahAprajYe satyarUpe SuBe kzaRe // RKS_113.26 //
tapaScarasva SIGraM tvaM putrArTaM ca mamAjYayA /
etad vAkyAvasAne sA sAzwANgaM praRatA 'bravIt // RKS_113.27 //
tvatprasAdena viprendra sarvam etad avApnuyAm /
haMsalIlAgatir yAntI lolAkzI varavarRinI // RKS_113.28 //
vizamasTAnasUyA tu prAptAsO narmadAM nadIm /
somanATena tat tulyaM nAtra kAryA vicAraRA // RKS_113.29 //
ye smaranti divA rAtrO yojanAnAM SatEr api /
mucyante sarvapApeByo rudraloke vasanti te // RKS_113.30 //
narmadAyAH samIpe tu dve tawe dve ca yojane /
praviSantI tapas tatra revAyAM varavarRinI // RKS_113.31 //
yasyA darSanamAtreRa naSyate pApasaMcayam /
tataH tasyottare tIre pare parRASanA SuBA // RKS_113.32 //
niyamasTA viSAlAkzI SAkAhAreRa sundarI /
stuvantI tu tato devAY CuBEH stotrES ca saMyatA // RKS_113.33 //
grIzmezu ca mahAdevI paYcAgniM sADayet tataH /
varzAkAle sArdravAsAcarac cAndrAyaRaM vratam // RKS_113.34 //
hemante ca tataH prApte toyavAsABavat tataH /
prAtaH snAnaM tataH sAnDyaM kuryAd devAditarpaRam // RKS_113.35 //
devAnAm arcanaM kftvA homaM kftvA yaTA viDi /
evaM varzaSate prApte vizRurudrapitAmahAH // RKS_113.36 //
samprAptA dvijarUpeRa eraRqyAH saNgamaM prati /
saMsTitA agratas tasyA vedam aByuccaranti te // RKS_113.37 //
anasUyA japaM tyaktvA nirIkzantI muhurmuhuH /
utTitA sA viSAlAkzI arGaM dattvA yaTAviDi // RKS_113.38 //
adya me saPalaM janma adya me saPalaM tapaH /
darSanena tu viprARAM sarvapApEH pramucyate // RKS_113.39 //
pradakziRAM tataH kftvA sAzwANgaM praRatA 'bravIt /
kandamUlaPalEr divyEr adyAhaM tarpayAmi vaH // RKS_113.40 //

viprA UcuH:
tapasA tu vicitreRa tava satyena suvrate /
tfptA vE sarvakAmEs tu tapasvinyAS ca darSanAt // RKS_113.41 //
asmAkaM kOtukaM jAtaM kim arTaM tapyate tvayA /
svargamokzaM tu rakzArTaM tapas tapyasi duzkaram // RKS_113.42 //

anasUyovAca:
tapasA siDyate svargas tapasA paramA gatiH /
tapasA cEva Bo viprAH sarvakAmam avApnuyAt // RKS_113.43 //

brAhmaRA UcuH:
tanvI SyAmA viSAlAkzI snigDANgI rUpasaMyutA /
haMsalIlAgatis tvaM hi kiM cAtmAnaM viSozasi // RKS_113.44 //

anasUyovAca:
yuvatve ca tapaH kAryaM yuvatve paramA gati /
yuvatve ca sutotpattir vfdDatve sarvam apriyam // RKS_113.45 //

viprA UcuH:
sADu sADu mahAprAjYe varaM prArTaya suvrate /
yat tvayA cABilazitaM tatsarvaM pradadAmy aham // RKS_113.46 //
ahaM vizRur ahaM rudro hy ahaM sAkzAt pitAmahaH /
gUQarUpaDarA loke svacihnEr upalakzitAH // RKS_113.47 //
tasyA vAkyAvasAne tu svarUpaM darSayanti te /
svEH svE rUpEH sTitA devAH sUryakowisamapraBAH // RKS_113.48 //
caturBujo vAsudevaH SaNKacakragadADaraH /
atasIpuzpavarRas tu pItavAsA janArdanaH // RKS_113.49 //
garutmAn vAhanaM yasya SriyA ca sahito hariH /
prasannavadanaH SrImAY CivarUpo vyavasTitaH // RKS_113.50 //
sitavAsA mahABAgaS caturvadanasaMyutaH /
haMsoparisamArUQo hy akzamAlAkaro 'naGa // RKS_113.51 //
Agato narmadAtIre brahmA lokapitAmahaH /
vfzaBaM tu samArUQo daSabAhusamanvitaH // RKS_113.52 //
BasmodDUlitagAtras tu paYcavaktrastrilocanaH /
jawAmukuwasaMyuktaS candrArDakftaSeKaraH // RKS_113.53 //
etadrUpaDaro devaH sarvavyApI maheSvaraH /
anasUyA tu tatrEva devAnAM darSanAt param // RKS_113.54 //
vepamAnA rahasye tu tAn paSyantI muhur muhuH /
ahaM brahmA hy ahaM vizRur ahaM rudraH prakIrtitaH // RKS_113.55 //
AnanditA tu sA devI dfzwvEtAn mahAvrata /

anasUyovAca:
kiM vyApArAS ca ke yUyaM vizRurudrapitAmahAH // RKS_113.56 //
tad ahaM Srotum icCAmImaM praSnaM kaTayantu te /

brahmovAca:
prAvfwkAlo hy ahaM prokta ApaS cEva prakIrtitaH // RKS_113.57 //
meGarUpo hy ahaM prokto varzAmi vasuDAtale /
ahaM sarvARi BUtAni prAksanDyA hyudite ravO // RKS_113.58 //
etasmAt kAraRAd BAvarahasyaM kaTitaM mayA /

vizRur uvAca:
hemantatvAc ca vihitaM vizRurUpaM carAcaram // RKS_113.59 //
pAlanIyaM jagat sarvaM vizRor mAhAtmyam uttamam /

rudra uvAca:
grIzmakAlo hy ahaM proktaH sarvaBUtakzayaMkaraH // RKS_113.60 //
SozayAmi jagatsarvaM rudrarUpas tapasvini /
evaM brahmA ca vizRuS ca rudraS cEva mahIpate // RKS_113.61 //
tisraH sanDyAs trayo devAs trayaH kAlAs trayo 'gnayaH /
taTA brahmA ca vizRuS ca rudraS cEkatvam AgatAH // RKS_113.62 //
varaM dadAmi te Badre yat te manasi vartate /

anasUyovAca:
vanDyA lokEr ahaM loke KyApyamAnA ca sarvadA // RKS_113.63 //
brahmA vizRuS ca rudraS ca prasAdAt sumuKA yataH /
parituzwAs trayo devA durDarzA 'pi mamopari // RKS_113.64 //
asmiMs tIrTe tu sAnniDyaM varaM dadatu me 'DunA /

devA UcuH:
evaM Bavatu te vAkyaM yat tvayA prArTitaM SuBe // RKS_113.65 //
pratyakzA vEzRavI mAyA eraRqI cEva nAmataH /

anasUyovAca:
yadi tuzwAs trayo devA mama BaktipraboDitAH // RKS_113.66 //
mama putrA Bavantv atra harirudrapitAmahAH /

vizRur uvAca:
arTadAH putratAM yAnti na kadAcic CrutaM mayA // RKS_113.67 //
Badre dadAmi tAn putrAn devatulyaparAkramAn /
pitftulyaguRopetAn somayAji bahuSrutAn // RKS_113.68 //

anasUyovAca:
IpsitaM tu pradAtavyaM yan mayA prArTitaM hare /
nAnyaTA tac ca kartavyaM nivasantu mamodare // RKS_113.69 //

SrIBagavAn uvAca:
pUrvaM tu BfgusaMvAde garBavAsa upArjitaH /
tasyAhaM cEva pAraM tu na ca paSyAmi SoBane // RKS_113.70 //
smaramARaH purAvfttaM cintayAmi punaH punaH /
evaM saMcintyamAnO hi pitAmahamaheSvarO // RKS_113.71 //
ayonijA BavizyAmastava putrAH suSoBane /
yonivAsaM ca vE devA nEva yAnti varAnane // RKS_113.72 //
ity uktvA ca tayA sArDaM pratyakzAste 'BavaMs tadA /
trayo devA gatAH pArTa narmadAyottare tawe // RKS_113.73 //
prAptA varaM tu sA devI priyaM mAhendraparvate /
kzIRadehA ca sA nArI SuzkadehA sudAruRA // RKS_113.74 //
kftayajYopavItA sA taponizWA SuBekzaRA /
SilAtale nizaRRA sA 'paSyat kAntA mahAvratam // RKS_113.75 //
hfzwA tuzwA mahAdevI tizWa kAnteti cAbravIt /
tAM dfzwvA sa munir DImAn punaH kAntAm uvAca ha // RKS_113.76 //

atrir uvAca:
sADu sADu mahAprAjYe anasUye mahAvrate /
asADyaM sarvanArIRAM varaM prAptAsi durlaBam // RKS_113.77 //

anasUyovAca:
tvatprasAdAn maharze 'haM varaM prAptA ca durlaBam /
tenAhaM te prayacCAmi putrAn fzitapoDanAn // RKS_113.78 //
evam uktvA tato devI harzeRa mahatA yutA /
alokayat tadA kAntaM tenApi SuBadarSanA // RKS_113.79 //
darSanAd eva saMjAtaM lalAwe maRqalaM SuBam /
navayojanasAhasraraSmi jAlasamAvftam // RKS_113.80 //
kadambagolakAkAraM trigaRaM parimaRqalam /
tasya maDye tu deveSaH puruzo divyarUpaDfk // RKS_113.81 //
hemavarRaH sa vE devaH sUryakowisamapraBaH /
pUrvaputro 'nasUyAyAH sAkzAd devaH pitAmahaH // RKS_113.82 //
candramA iti viKyAtaH somaH putro nfpAtmaja /
izwaH putro varIyAMs tu kalAzoqaSasaMyutaH // RKS_113.83 //
pratipac ca dvitIyA ca tftIyA ca taTA nfpa /
caturTI paYcamI zazWI saptamI cAzwamI taTA // RKS_113.84 //
navamI daSamI cEva taTA cEkAdaSI parA /
dvAdaSI ca trayodaSI caturdaSI tataH param // RKS_113.85 //
tataH paYcadaSI devI pUrRamAsI prakIrtitA /
amAvAsyA tu viKyAtA aTa sA zoqaSI kalA // RKS_113.86 //
caturviDasya lokasya sUkzmo BUtvA varAnane /
ApyAyate jagat sarvaM somo 'yaM sacarAcaram // RKS_113.87 //
surAsurAS ca ganDarvA rAkzasAH pannagAs taTA /
piSAcAS ca taTAdityAH pitaraS ca pitAmahaH // RKS_113.88 //
sarve tam upajIvanti hutaM dravyaM tu tatsTitam /
vanaspatigate some yacCindyAc ca vanaspatim // RKS_113.89 //
BuNkte duHKaM ca vE mUQo dahaty abdakftaM SuBam /
vanaspatigate some yo Bakzed dantaDAvanam // RKS_113.90 //
candramA Bakzitas tena pitfvaMSas tu GAtitaH /
amAvAsyAM tu rAjendra snAnaM kuryAd yaTAviDi // RKS_113.91 //
abdam ekaM viSAlAkzi pitFRAM paramA gatiH /
hiraRyaM rajataM vastraM yo dadati dvijAtizu // RKS_113.92 //
sarvaM lakzaguRaM rAjaMl laBate nAtra saMSayaH /
etad guRaviSizwo 'sO somarUpaH prajApatiH // RKS_113.93 //
saMjAtaH praTamaH putro 'nasUyAyAs tu nandanaH /
dvitIyas tu mahABAga durvAsA nAma nAmataH // RKS_113.94 //
sfzwisaMhArakartA ca svayaM sAkzAn maheSvaraH /
indro 'pi SApitas tena dvitIyena varAnane // RKS_113.95 //
dvitIyasya tu putrasya samBavaH kaTito mayA /
dattAtreyas tu nAmnA vE tftIyo maDusUdanaH // RKS_113.96 //
jagadvyApI jagannATaH svayaM devo janArdanaH /
avatIrRo mahABAgabrahmaSamBusamanvitaH // RKS_113.97 //
putraprAptipadaM tIrTaM narmadAyottare tawe /
anasUyAkftaM pArTa sarvapApakzayaM karam // RKS_113.98 //

iti SrIskandapurARe revAKaRqe eraRqItIrTamahimAnuvarRano nAma trayodaSADikaSatatamo 'DyAyaH ||


RKS aDyAya 114

mArkaRqeya uvAca:
etasyAnantaraM pArTa sOvarRaM tIrTam uttamam /
viKyAtaM trizu lokezu sarvapApakzayaMkaram // RKS_114.1 //
revAyAM durlaBaM snAnaM saNgamasya samIpataH /
viBaktaM hastamAtraM ca puRyakzetre narADipa // RKS_114.2 //
suvarRaSilake snAtvA SAntiM yAti parAM SuBAm /
nirmitvA BAskaraM devaM hotavyaM tu hutASane // RKS_114.3 //
bilvena GftamiSreRa bilvapatreRa BUriRA /
prIyatAM hi jagannATo vyADir naSyatu me sadA // RKS_114.4 //
dvijeByaS cet prayuktaM syAd yAgasya Palam ApnuyAt /
tatra dAnena prItAtmA mftaH svargam avApnuyAt // RKS_114.5 //
Suklapakze taTAzwamyAM sopavAso jitendriyaH /
yas tatra kurute SrAdDaM nfdevaBaktito naraH // RKS_114.6 //
samudDaret kule tatra daSapUrvAn daSAparAn /
kAMcanaM vApi yo dadyAd DenuM cEva suSoBanAm // RKS_114.7 //
sa yAti paramaM sTAnaM yatra devo maheSvaraH /
pUjayitvA SivaM tatra SatrURAM vijayo Bavet // RKS_114.8 //
putravAn guRavAMS cEva sarvavyADi vivarjitaH /
ity evaM kaTitaM rAjan sOvarRaM tIrTam uttamam // RKS_114.9 //

mArkaRqeya uvAca:
etasminn antare tIrTaM karaRqeSvaram uttamam /
praKyAtaM sarvalokezu narmadAyottare tawe // RKS_114.10 //
sarvapApaharaM proktaM sarvaduHKaGnam uttamam /
tato gacCec ca rAjendra tIrTaM paramaSoBanam // RKS_114.11 //
sOBAgyakaraRaM divyaM narARAM pApanASanam /
tatra yA durBagA nArI naro vA nfpanandana // RKS_114.12 //
snAtvA 'rcayed umAM rudraM sOBAgyaM tasya jAyate /
tftIyAyAm ahorAtraM sopavAso jitendriyaH // RKS_114.13 //
nimantrayed dvijaM tatra sapatnIkaM surUpiRam /
ganDamAlyEr alaMkftya puzpaDUpADivAsitam // RKS_114.14 //
Bojayet pAyasAnnena kfSareRATa BaktitaH /
BojayitvA yaTA nyAyaM pradakziRam aTAcaret // RKS_114.15 //
tvaM tu devo mahAdeva sapatnIko vfzaDvaja /
yaTA te deva deveSa na viyogaH kadAcana // RKS_114.16 //
somanATAKyakArpaRyAt taM DyAyAm Iha cintayan /
jyezWe Sukle tftIyAyAM sOBAgye narmadAjale // RKS_114.17 //
snAtvA dattvA ca suBagA na priyeRa viyujyate /

yuDizWira uvAca:
na dOrBAgyaM na dAridryaM na Soko na ca durgatiH // RKS_114.18 //
etat sarvaM Baved yena tatsarvaM kaTayasva me /

mArkaRqeya uvAca:
dOrBAgyaM durgatiM cEva dAridryaM SokavarDanam // RKS_114.19 //
vEDavyaM saptajanmani jAyate na yuDizWira /
karmaRA yena pApAnAM kzayas tac ca vadAmi te // RKS_114.20 //
jyezWe mAse site pakze tatIyAyAM viSezataH /
tatra snAtvA tu yo BaktyA paYcAgniM sADayet tapaH // RKS_114.21 //
so 'pi pApEr aSezEs tu mucyate nAtra saMSayaH /
gugguluM dAhayed yas tu gOrI SivasamIpataH // RKS_114.22 //
tasmin karmaRi viprasya uktAni Bavate tataH /
dehapAte kfte svargam ity evaM SaNkaro 'bravIt // RKS_114.23 //
SvetEraktEs taTA pItEr vastrES ca viviDEH SuBEH /
brAhmaRIrbrAhmaRAMS cEva pUjayitvA yaTAviDi // RKS_114.24 //
puzpEr nAnAviDES cEva ganDaDUpEH suSoBanEH /
kaRWe sUtraM samADAya kuNkumena vilepayet // RKS_114.25 //
kalpayitvA striyaM gOrIM brAhmaRaM SivarUpiRam /
tAByAM dadyAt samAdftya dAnam utsfjya vAriRA // RKS_114.26 //
karRavezwaM tvaNgadaM ca kAYcanIM mudrikAM taTA /
saptaDAnyaM taTA deyaM BojanaM nfpasattama // RKS_114.27 //
anyAni cEva dAnAni tasmiMs tIrTe narottama /
sarvadAnES ca yatpuRyaM tatpuRyaM triguRaM Bavet // RKS_114.28 //
tatra sAhasraguRitaM nAtra kAryA vicAraRA /
SaNkareRa samaM tatra BuNkte BogAn anuttamAn // RKS_114.29 //
sOBAgyaM tasya vipulaM jAyate nAtra saMSayaH /
aputro laBate putraM nirDano Danam ApnuyAt // RKS_114.30 //
kAmadaM tIrTarAjaM tu narmadAyAM vyavasTitam // RKS_114.31 //

iti SrIskandapurARe revAKaRqe sOBAgyatIrTamahimAnuvarRano nAma caturdaSADikaSatatamo 'DyAyaH ||


RKS aDyAya 115

mArkaRqeya uvAca:
tato gacCet tu rAjendra BARqAraM tIrTam uttamam /
dAridryaBedakaraRaM puruzAMS cEkaviMSatim // RKS_115.1 //
Danadena tapastaptaM prasannaH padmasamBavaH /
tatrEva svasvadAnena prAptaM vittamanantakam // RKS_115.2 //
tatra gatvA tu yo BaktyA snAtvA vittaM prayacCati /
tasya vittaparicCedo na Bavec ca kadAcana // RKS_115.3 //
tasyEvAnantaraM rAjan rohiRItIrTam uttamam /
viKyAtaM trizu lokezu sarvapApaharaM param // RKS_115.4 //

yuDizWira uvAca:
rohiRItIrTamAhAtmyaM sarvapApapraRASanam /
Srotum icCAmi tat tvena tan me tvaM vaktum arhasi // RKS_115.5 //

mArkaRqeya uvAca:
tasminn ekArRave Gore nazwe sTAvarajaNgame /
tasyodare SayAnasya devadevasya pARqava // RKS_115.6 //
nAByAm aBUn mahatpadmaM ravimaRqalasanniBam /
kIrRakAkesarayutaM patrES ca samalaMkftam // RKS_115.7 //
tatra brahmA samutpannaS caturvadanapaNkajaH /
kiM karomIti deveSa cintyamAnaH svadehataH // RKS_115.8 //
BagavAn aBavat tatra marIcir BaratADipa /
marIceH kaSyapo jAtaH sarvasfzwikaras tataH // RKS_115.9 //
dakzasyApi tadA jAtAH paYcASat kanyakAs tu vE /
dadO sa daSa DarmAya kaSyapAya trayodaSa // RKS_115.10 //
taTEva ca parAH kanyAH saptaviMSatim indave /
rohiRI nAma yA tAsAM maDye tArADipAnanA // RKS_115.11 //
aBIzwA sarvanArIRAM BartuScApi viSezataH /
punaH sA niScayIBUtA tapase Bo narADipa // RKS_115.12 //
tataH sA narmadAtIre cacAra vipulaM tapaH /
ekarAtraM dvirAtraM ca zaqdvAdaSa taTAparEH // RKS_115.13 //
pakzamAsopavAsES ca karzayantI kalevaram /
ArADayantI satataM mahizAsuramArdinIm // RKS_115.14 //
snAtvA snAtvA jale nityaM narmadAyAH SuciH smitA /
tatas tuzwA mahABAgA devI nArAyaRI nfpa // RKS_115.15 //
prasannA te mahABAge vratena niyamena ca /
dadAmi te na sandeho varaM vfRu yaTepsitam // RKS_115.16 //
evaM SrutvA tu vacanaM rohiRI SaSinaH priyA /
varaM vavre tato devIm idaM vacanam abravIt // RKS_115.17 //
sarvAsAM ca sapatnInAmaDikA SaSinaH priyA /
yaTA BavAni hy acirAt tvatprasAdAt taTA kuru // RKS_115.18 //
evam astv iti sA proktA BavAnyA BaktitatparEH /
stUyamAnA suragaREs tatrEvAntaraDIyata // RKS_115.19 //
tadA praBfti sA devI rohiRI SaSinaH priyA /
saMjAtA sarvalokasya vallaBA nfpasattama // RKS_115.20 //
tatra tIrTe tu yA nArI naro vA snAti BaktitaH /
vallaBA Bavate sA tu Bartur vE rohiRI yaTA // RKS_115.21 //
tatra tIrTezu yaH kaScit prARatyAgaM karoti ca /
saptajanmani tasyEva viyogo nEva jAyate // RKS_115.22 //

mArkaRqeya uvAca:
tato gacCet tu rAjendra cakratIrTam anuttamam /
senApureti viKyAtaM sarvapApakzayakaram // RKS_115.23 //
sEnApatye 'Biziktena devadevena cakriRA /
aBizikto mahAsenaH sa devendrapurogamEH // RKS_115.24 //
dAnavasya vaDArTAya vijayAya divOkasAm /
BUmidAnena viprendrAMs tarpayitvA yaTA viDi // RKS_115.25 //
SaNKaBerIninAdena pawahAnAM ca niHsvanEH /
vIRABiS ca mfdaRgES ca JallarIkAMsyatAlakEH // RKS_115.26 //
tacCrutvA ninadaM GoraM dAnavo baladarpitaH /
surARAmAviGAtArTam aBizekasya cAgrataH // RKS_115.27 //
hastyaSvaraTapattyAdyEH paripUrRo ravAkulEH // RKS_115.28 //
tatas tu tAm rOdravasya vAhinIM SarEH suSArNgojJitakEH sutIkzREH /
viDvasya hastyaSvaraTAn mahAtmA cakraM vimuktaM maDuGAtinA ca // RKS_115.29 //
dfzwvA tu BIzaRaM cakramaBivyAptaM zaqAnanaH /
tyaktvA tatrApy avasTAnaM cakAra vipulaM tapaH // RKS_115.30 //
cakraM muktaM vinASAya hariRA lokaDAriRA /
vihvalAM dAhayAmAsa papAta vimale jale // RKS_115.31 //
nizpApaM tac ca saMjAtaM narmadAyAH praBAvataH /
prAvfwkAle SuBe pakze dvAdaSyAM cEva BArata // RKS_115.32 //
yaS ca yAti jitakroDaS cakratIrTaM haripriyam /
so 'pi pApEH pramucyeta yamaM GoraM na paSyati // RKS_115.33 //
rAtrO jAgaraRaM kftvA dIpaM devasya dApayet /
kaTAM ca vEzRavIM tatra devadevaM samAhitaH // RKS_115.34 //
BImavrataM ca pArAkaM kfcCraM cAndrAyaRaM taTA /
vrataM sAntapanaM deva trirAtravratakaM BfSam // RKS_115.35 //
tared vEtaraRIm ante BImaM cakramaharniSam /
kUwaSAlmalivfkzAMS ca kadAcin nEva paSyati // RKS_115.36 //
etat te kaTitaM sarvaM cakratIrTasya yatPalam // RKS_115.37 //

iti SrIskandapurARe revAKaRqe cakratIrTamahimAnuvarRano nAma paYcadaSADika Satatamo 'DyAyaH ||


RKS aDyAya 116

mArkaRqeya uvAca:
DUmapAtaM tato gacCen mahApAtakanASanam /
samIpe cakratIrTasyA vizRunA nirmitaM purA // RKS_116.1 //
mekalAM paramAM devIm imAM trElokyapAvanIm /
kadAcit payasAM rAjA sAntaHpuraparicCadaH // RKS_116.2 //
SizwEr izwEr banDuBiS ca arGapAtreRa saMyutEH /
hastABaraRasaMyuktEH puRyEr amalakAntiBiH // RKS_116.3 //
candramaRqalamAnES ca yuktEr muktAPalEs taTA /
pravAlalatikABiS ca indranIlasamanvitEH // RKS_116.4 //
arGaM dadO tadA tasyE varuRaH saritAM patiH /
gaNgAdyAH saritaH sarvAs tApI cApi payozRikA // RKS_116.5 //
nandinI nalinI puRyA sarvam arGaM dadus tadA /

narmadovAca:
madIye saNgame divye snAtvA santarpayanti ye // RKS_116.6 //
tasya saptakulotpannAMs tArayAmi na saMSayaH /
jalAYjaliM tato dattvA samudro vAkyam abravIt // RKS_116.7 //
Danyo 'haM kftakftyo 'haM tvayA devi varAnane /
samAyAtAsi BadraM te mAM cAtra pAvanaM kuru // RKS_116.8 //

narmadovAca:
pavitro 'si mahABAga ekAkI tvaM mahodaDe /

mArkaRqeya uvAca:
evaM BagavatI rAjan narmadA mekalA SuBA // RKS_116.9 //
pUjitA sAgareRApi SuBe siMhAsane sTitA /
pARigrahaM gfhItA sA purukutsena BArata // RKS_116.10 //
purukutsasya BAryA sA gfhaDarmeRa saMyutA /
sadA vE vartate rAjaMs tatrEva saNgame SuBe // RKS_116.11 //
puzpavfzwis tadA hy AsIt tridaSAnAM mahotsave /
tatra svayaMvaraScAsIt saritaH pfTivIpate // RKS_116.12 //
tatra yaH kurute SrAdDaM sTAnaM ca pitftarpaRam /
lakzayajYaPalaM prApya sa mukto nAtra saMSayaH // RKS_116.13 //
evaM trElokyapUjyA te narmadA lokapAvanI /
tasyA mAhAtmyam atulaM kIrtitaM hi mahABuja // RKS_116.14 //
BaktyA SrutvA mahABAga rudraloke mahIyate /
AdimaDyAvasAnezu revAmAhAtmyam uttamam // RKS_116.15 //
yaH kaScic CfRuyAd BaktyA tasya syAd vAYCitaM Palam /
SrutvA mAhAtmyam atulaM yo naro hi jitendriyaH // RKS_116.16 //
dAnaM kuryAt tadA tasya sarvakAmArTasidDayaH /
pustakaM pUjayitvA tu DUpadIpakacandanEH // RKS_116.17 //
dAnaM tatra prakartavyaM brAhmaRAMS cApi pUjayet /
SravaRena tu dAnena suprItA narmadA Bavet // RKS_116.18 //
tIrTe tIrTe ca kaTitaM tatpUrvaM pARqunandana /
puRyaM SrutvA tu mAhAtmyaM tad dAnenEva pARqava // RKS_116.19 //
etasmAt kAraRAd dAnaM SrutvA dAnaM hi kAraRam /
tac CrutvA rAjaSArdUlo mArkaRqeyasya BAzitam // RKS_116.20 //
arGaM dattvA yaTAnyAyaM pUjayitvA fzIn sadA /
aSvErgajEs taTA raTEr BrAtfBiH saha DarmarAw // RKS_116.21 //
tIrTayAtrAM cakArASu narmadAyAM yuDizWira /
uttare dakziRe tIre snAnapAnAvagAhanam // RKS_116.22 //
iti SrIskandapurARe revAKaRqe yuDizWiramArkaRqeyasaMvAde narmadAcaritravarRano nAma zoqaSADikaSatatamo 'DyAyaH ||

iti SrIskandapurARasya revAKaRqaH ||
