

yasmAt sarvam idaM prapaYcaracitaM mAyAjagaj jAyate BrP_1.1a
yasmiMs tizWati yAti cAntasamaye kalpAnukalpe punaH BrP_1.1b
yaM DyAtvA munayaH prapaYcarahitaM vindanti mokzaM DruvaM BrP_1.1c
taM vande puruzottamAKyam amalaM nityaM viBuM niScalam BrP_1.1d
yaM DyAyanti buDAH samADisamaye SudDaM viyatsaMniBam BrP_1.2a
nityAnandamayaM prasannam amalaM sarveSvaraM nirguRam BrP_1.2b
vyaktAvyaktaparaM prapaYcarahitaM DyAnEkagamyaM viBum BrP_1.2c
taM saMsAravinASahetum ajaraM vande hariM muktidam BrP_1.2d
supuRye nEmizAraRye pavitre sumanohare /
nAnAmunijanAkIrRe nAnApuzpopaSoBite // BrP_1.3 //
saralEH karRikArES ca panasEr DavaKAdirEH /
AmrajambUkapitTES ca nyagroDEr devadAruBiH // BrP_1.4 //
aSvatTEH pArijAtES ca candanAgurupAwalEH /
bakulEH saptaparRES ca puMnAgEr nAgakesarEH // BrP_1.5 //
SAlEs tAlEs tamAlES ca nArikelEs taTArjunEH /
anyES ca bahuBir vfkzES campakAdyES ca SoBite // BrP_1.6 //
nAnApakzigaRAkIrRe nAnAmfgagaREr yute /
nAnAjalASayEH puRyEr dIrGikAdyEr alaMkfte // BrP_1.7 //
brAhmaREH kzatriyEr vESyEH SUdrES cAnyES ca jAtiBiH /
vAnaprasTEr gfhasTES ca yatiBir brahmacAriBiH // BrP_1.8 //
saMpannEr gokulES cEva sarvatra samalaMkfte /
yavagoDUmacaRakEr mAzamudgatilekzuBiH // BrP_1.9 //
cInakAdyEs taTA meDyEH sasyES cAnyES ca SoBite /
tatra dIpte hutavahe hUyamAne mahAmaKe // BrP_1.10 //
yajatAM nEmizeyARAM sattre dvAdaSavArzike /
Ajagmus tatra munayas taTAnye 'pi dvijAtayaH // BrP_1.11 //
tAn AgatAn dvijAMs te tu pUjAM cakrur yaTocitAm /
tezu tatropavizwezu ftvigBiH sahitezu ca // BrP_1.12 //
tatrAjagAma sUtas tu matimAMl lomaharzaRaH /
taM dfzwvA te munivarAH pUjAM cakrur mudAnvitAH // BrP_1.13 //
so 'pi tAn pratipUjyEva saMviveSa varAsane /
kaTAM cakrus tadAnyonyaM sUtena sahitA dvijAH // BrP_1.14 //
kaTAnte vyAsaSizyaM te papracCuH saMSayaM mudA /
ftvigBiH sahitAH sarve sadasyEH saha dIkzitAH // BrP_1.15 //
{munaya UcuH: }
purARAgamaSAstrARi setihAsAni sattama /
jAnAsi devadEtyAnAM caritaM janma karma ca // BrP_1.16 //
na te 'sty aviditaM kiMcid vede SAstre ca BArate /
purARe mokzaSAstre ca sarvajYo 'si mahAmate // BrP_1.17 //
yaTApUrvam idaM sarvam utpannaM sacarAcaram /
sasurAsuraganDarvaM sayakzoragarAkzasam // BrP_1.18 //
Srotum icCAmahe sUta brUhi sarvaM yaTA jagat /
baBUva BUyaS ca yaTA mahABAga Bavizyati // BrP_1.19 //
yataS cEva jagat sUta yataS cEva carAcaram /
lInam AsIt taTA yatra layam ezyati yatra ca // BrP_1.20 //
{lomaharzaRa uvAca: }
avikArAya SudDAya nityAya paramAtmane /
sadEkarUparUpAya vizRave sarvajizRave // BrP_1.21 //
namo hiraRyagarBAya haraye SaNkarAya ca /
vAsudevAya tArAya sargasTityantakarmaRe // BrP_1.22 //
ekAnekasvarUpAya sTUlasUkzmAtmane namaH /
avyaktavyaktaBUtAya vizRave muktihetave // BrP_1.23 //
sargasTitivinASAya jagato yo 'jarAmaraH /
mUlaBUto namas tasmE vizRave paramAtmane // BrP_1.24 //
ADAraBUtaM viSvasyApy aRIyAMsam aRIyasAm /
praRamya sarvaBUtasTam acyutaM puruzottamam // BrP_1.25 //
jYAnasvarUpam atyantaM nirmalaM paramArTataH /
tam evArTasvarUpeRa BrAntidarSanataH sTitam // BrP_1.26 //
vizRuM grasizRuM viSvasya sTitO sarge taTA praBum /
sarvajYaM jagatAm ISam ajam akzayam avyayam // BrP_1.27 //
AdyaM susUkzmaM viSveSaM brahmAdIn praRipatya ca /
itihAsapurARajYaM vedavedANgapAragam // BrP_1.28 //
sarvaSAstrArTatattvajYaM parASarasutaM praBum /
guruM praRamya vakzyAmi purARaM vedasaMmitam // BrP_1.29 //
kaTayAmi yaTA pUrvaM dakzAdyEr munisattamEH /
pfzwaH provAca BagavAn abjayoniH pitAmahaH // BrP_1.30 //
SfRuDvaM saMpravakzyAmi kaTAM pApapraRASinIm /
kaTyamAnAM mayA citrAM bahvarTAM SrutivistarAm // BrP_1.31 //
yas tv imAM DArayen nityaM SfRuyAd vApy aBIkzRaSaH /
svavaMSaDAraRaM kftvA svargaloke mahIyate // BrP_1.32 //
avyaktaM kAraRaM yat tan nityaM sadasadAtmakam /
praDAnaM puruzas tasmAn nirmame viSvam ISvaraH // BrP_1.33 //
taM buDyaDvaM muniSrezWA brahmARam amitOjasam /
srazwAraM sarvaBUtAnAM nArAyaRaparAyaRam // BrP_1.34 //
ahaMkAras tu mahatas tasmAd BUtAni jajYire /
BUtaBedAS ca BUteBya iti sargaH sanAtanaH // BrP_1.35 //
vistarAvayavaM cEva yaTAprajYaM yaTASruti /
kIrtyamAnaM SfRuDvaM vaH sarvezAM kIrtivarDanam // BrP_1.36 //
kIrtitaM sTirakIrtInAM sarvezAM puRyavarDanam /
tataH svayaMBUr BagavAn sisfkzur viviDAH prajAH // BrP_1.37 //
apa eva sasarjAdO tAsu vIryam aTAsfjat /
Apo nArA iti proktA Apo vE narasUnavaH // BrP_1.38 //
ayanaM tasya tAH pUrvaM tena nArAyaRaH smftaH /
hiraRyavarRam aBavat tad aRqam udakeSayam // BrP_1.39 //
tatra jajYe svayaM brahmA svayaMBUr iti naH Srutam /
hiraRyavarRo BagavAn uzitvA parivatsaram // BrP_1.40 //
tad aRqam akarod dvEDaM divaM Buvam aTApi ca /
tayoH Sakalayor maDya AkASam akarot praBuH // BrP_1.41 //
apsu pAriplavAM pfTvIM diSaS ca daSaDA daDe /
tatra kAlaM mano vAcaM kAmaM kroDam aTo ratim // BrP_1.42 //
sasarja sfzwiM tadrUpAM srazwum icCan prajApatIn /
marIcim atryaNgirasO pulastyaM pulahaM kratum // BrP_1.43 //
vasizWaM ca mahAtejAH so 'sfjat sapta mAnasAn /
sapta brahmARa ity ete purARe niScayaM gatAH // BrP_1.44 //
nArAyaRAtmakAnAM tu saptAnAM brahmajanmanAm /
tato 'sfjat purA brahmA rudraM rozAtmasaMBavam // BrP_1.45 //
sanatkumAraM ca viBuM pUrvezAm api pUrvajam /
saptasv etA ajAyanta prajA rudrAS ca Bo dvijAH // BrP_1.46 //
skandaH sanatkumAraS ca tejaH saMkzipya tizWataH /
tezAM sapta mahAvaMSA divyA devagaRAnvitAH // BrP_1.47 //
kriyAvantaH prajAvanto maharziBir alaMkftAH /
vidyuto 'SanimeGAMS ca rohitendraDanUMzi ca // BrP_1.48 //
vayAMsi ca sasarjAdO parjanyaM ca sasarja ha /
fco yajUMzi sAmAni nirmame yajYasidDaye // BrP_1.49 //
sADyAn ajanayad devAn ity evam anusaMjaguH /
uccAvacAni BUtAni gAtreByas tasya jajYire // BrP_1.50 //
Apavasya prajAsargaM sfjato hi prajApateH /
sfjyamAnAH prajA nEva vivarDante yadA tadA // BrP_1.51 //
dviDA kftvAtmano deham arDena puruzo 'Bavat /
arDena nArI tasyAM tu so 'sfjad dviviDAH prajAH // BrP_1.52 //
divaM ca pfTivIM cEva mahimnA vyApya tizWati /
virAjam asfjad vizRuH so 'sfjat puruzaM virAw // BrP_1.53 //
puruzaM taM manuM vidyAt tasya manvantaraM smftam /
dvitIyaM mAnasasyEtan manor antaram ucyate // BrP_1.54 //
sa vErAjaH prajAsargaM sasarja puruzaH praBuH /
nArAyaRavisargasya prajAs tasyApy ayonijAH // BrP_1.55 //
AyuzmAn kIrtimAn puRya- prajAvAMS ca Baven naraH /
AdisargaM viditvemaM yaTezwAM cApnuyAd gatim // BrP_1.56 //
{lomaharzaRa uvAca: }
sa sfzwvA tu prajAs tv evam Apavo vE prajApatiH /
leBe vE puruzaH patnIM SatarUpAm ayonijAm // BrP_2.1 //
Apavasya mahimnA tu divam Avftya tizWataH /
DarmeREva muniSrezWAH SatarUpA vyajAyata // BrP_2.2 //
sA tu varzAyutaM taptvA tapaH paramaduScaram /
BartAraM dIptatapasaM puruzaM pratyapadyata // BrP_2.3 //
sa vE svAyaMBuvo viprAH puruzo manur ucyate /
tasyEkasaptatiyugaM manvantaram ihocyate // BrP_2.4 //
vErAjAt puruzAd vIraM SatarUpA vyajAyata /
priyavratottAnapAdO vIrAt kAmyA vyajAyata // BrP_2.5 //
kAmyA nAma sutA SrezWA kardamasya prajApateH /
kAmyAputrAs tu catvAraH samrAw kukzir virAw praBuH // BrP_2.6 //
uttAnapAdaM jagrAha putram atriH prajApatiH /
uttAnapAdAc caturaH sUnftA suzuve sutAn // BrP_2.7 //
Darmasya kanyA suSroRI sUnftA nAma viSrutA /
utpannA vAjimeDena Druvasya jananI SuBA // BrP_2.8 //
DruvaM ca kIrtimantaM ca AyuzmantaM vasuM taTA /
uttAnapAdo 'janayat sUnftAyAM prajApatiH // BrP_2.9 //
Druvo varzasahasrARi trIRi divyAni Bo dvijAH /
tapas tepe mahABAgaH prArTayan sumahad yaSaH // BrP_2.10 //
tasmE brahmA dadO prItaH sTAnam AtmasamaM praBuH /
acalaM cEva purataH saptarzIRAM prajApatiH // BrP_2.11 //
tasyABimAnam fdDiM ca mahimAnaM nirIkzya ca /
devAsurARAm AcAryaH SlokaM prAg uSanA jagO // BrP_2.12 //
aho 'sya tapaso vIryam aho Srutam aho 'dButam /
yam adya purataH kftvA DruvaM saptarzayaH sTitAH // BrP_2.13 //
tasmAc ClizwiM ca BavyaM ca DruvAc CaMBur vyajAyata /
Slizwer ADatta sucCAyA paYca putrAn akalmazAn // BrP_2.14 //
ripuM ripuMjayaM vIraM vfkalaM vfkatejasam /
ripor ADatta bfhatI cakzuzaM sarvatejasam // BrP_2.15 //
ajIjanat puzkariRyAM vEriRyAM cAkzuzaM manum /
prajApater AtmajAyAM vIraRyasya mahAtmanaH // BrP_2.16 //
manor ajAyanta daSa naqvalAyAM mahOjasaH /
kanyAyAM muniSArdUlA vErAjasya prajApateH // BrP_2.17 //
kutsaH puruH Satadyumnas tapasvI satyavAk kaviH /
agnizwud atirAtraS ca sudyumnaS ceti te nava // BrP_2.18 //
aBimanyuS ca daSamo naqvalAyAM mahOjasaH /
puror ajanayat putrAn zaq AgneyI mahApraBAn // BrP_2.19 //
aNgaM sumanasaM svAtiM kratum aNgirasaM mayam /
aNgAt sunITApatyaM vE veRam ekaM vyajAyata // BrP_2.20 //
apacAreRa veRasya prakopaH sumahAn aBUt /
prajArTam fzayo yasya mamanTur dakziRaM karam // BrP_2.21 //
veRasya maTite pARO saMbaBUva mahAn nfpaH /
taM dfzwvA munayaH prAhur eza vE muditAH prajAH // BrP_2.22 //
karizyati mahAtejA yaSaS ca prApsyate mahat /
sa DanvI kavacI jAto jvalajjvalanasaMniBaH // BrP_2.23 //
pfTur vERyas taTA cemAM rarakza kzatrapUrvajaH /
rAjasUyABiziktAnAm AdyaH sa vasuDApatiH // BrP_2.24 //
tasmAc cEva samutpannO nipuRO sUtamAgaDO /
teneyaM gOr muniSrezWA dugDA sasyAni BUBftA // BrP_2.25 //
prajAnAM vfttikAmena devEH sarzigaREH saha /
pitfBir dAnavES cEva ganDarvEr apsarogaREH // BrP_2.26 //
sarpEH puRyajanES cEva vIrudBiH parvatEs taTA /
tezu tezu ca pAtrezu duhyamAnA vasuMDarA // BrP_2.27 //
prAdAd yaTepsitaM kzIraM tena prARAn aDArayan /
pfTos tu putrO DarmajYO yajYAnte 'ntarDipAtinO // BrP_2.28 //
SiKaRqinI havirDAnam antarDAnAd vyajAyata /
havirDAnAt zaq AgneyI DizaRAjanayat sutAn // BrP_2.29 //
prAcInabarhizaM SukraM gayaM kfzRaM vrajAjinO /
prAcInabarhir BagavAn mahAn AsIt prajApatiH // BrP_2.30 //
havirDAnAn muniSrezWA yena saMvarDitAH prajAH /
prAcInabarhir BagavAn pfTivItalacAriRIH // BrP_2.31 //
samudratanayAyAM tu kftadAro 'Bavat praBuH /
mahatas tapasaH pAre savarRAyAM prajApatiH // BrP_2.32 //
savarRADatta sAmudrI daSa prAcInabarhizaH /
sarvAn pracetaso nAma Danurvedasya pAragAn // BrP_2.33 //
apfTagDarmacaraRAs te 'tapyanta mahat tapaH /
daSa varzasahasrARi samudrasalileSayAH // BrP_2.34 //
tapaS caratsu pfTivIM pracetaHsu mahIruhAH /
arakzamARAm Avavrur baBUvATa prajAkzayaH // BrP_2.35 //
nASakan mAruto vAtuM vftaM Kam aBavad drumEH /
daSa varzasahasrARi na SekuS cezwituM prajAH // BrP_2.36 //
tad upaSrutya tapasA yuktAH sarve pracetasaH /
muKeByo vAyum agniM ca sasfjur jAtamanyavaH // BrP_2.37 //
unmUlAn aTa vfkzAMs tu kftvA vAyur aSozayat /
tAn agnir adahad Gora evam AsId drumakzayaH // BrP_2.38 //
drumakzayam aTo budDvA kiMcic Cizwezu SAKizu /
upagamyAbravId etAMs tadA somaH prajApatIn // BrP_2.39 //
kopaM yacCata rAjAnaH sarve prAcInabarhizaH /
vfkzaSUnyA kftA pfTvI SAmyetAm agnimArutO // BrP_2.40 //
ratnaBUtA ca kanyeyaM vfkzARAM varavarRinI /
BavizyaM jAnatA tAta DftA garBeRa vE mayA // BrP_2.41 //
mArizA nAma nAmnEzA vfkzARAm iti nirmitA /
BAryA vo 'stu mahABAgAH somavaMSavivarDinI // BrP_2.42 //
yuzmAkaM tejaso 'rDena mama cArDena tejasaH /
asyAm utpatsyate vidvAn dakzo nAma prajApatiH // BrP_2.43 //
sa imAM dagDaBUyizWAM yuzmattejomayena vE /
agninAgnisamo BUyaH prajAH saMvarDayizyati // BrP_2.44 //
tataH somasya vacanAj jagfhus te pracetasaH /
saMhftya kopaM vfkzeByaH patnIM DarmeRa mArizAm // BrP_2.45 //
daSaByas tu pracetoByo mArizAyAM prajApatiH /
dakzo jajYe mahAtejAH somasyAMSena Bo dvijAH // BrP_2.46 //
acarAMS ca carAMS cEva dvipado 'Ta catuzpadaH /
sa sfzwvA manasA dakzaH paScAd asfjata striyaH // BrP_2.47 //
dadO daSa sa DarmAya kaSyapAya trayodaSa /
SizwAH somAya rAjYe ca nakzatrAKyA dadO praBuH // BrP_2.48 //
tAsu devAH KagA gAvo nAgA ditijadAnavAH /
ganDarvApsarasaS cEva jajYire 'nyAS ca jAtayaH // BrP_2.49 //
tataH praBfti viprendrAH prajA mETunasaMBavAH /
saMkalpAd darSanAt sparSAt pUrvezAM procyate prajA // BrP_2.50 //
{munaya UcuH: }
devAnAM dAnavAnAM ca ganDarvoragarakzasAm /
saMBavas tu Sruto 'smABir dakzasya ca mahAtmanaH // BrP_2.51 //
aNguzWAd brahmaRo jajYe dakzaH kila SuBavrataH /
vAmANguzWAt taTA cEvaM tasya patnI vyajAyata // BrP_2.52 //
kaTaM prAcetasatvaM sa punar leBe mahAtapAH /
etaM naH saMSayaM sUta vyAKyAtuM tvam ihArhasi /
dOhitraS cEva somasya kaTaM SvaSuratAM gataH // BrP_2.53 //
{lomaharzaRa uvAca: }
utpattiS ca niroDaS ca nityaM BUtezu Bo dvijAH /
fzayo 'tra na muhyanti vidyAvantaS ca ye janAH // BrP_2.54 //
yuge yuge Bavanty ete punar dakzAdayo nfpAH /
punaS cEva niruDyante vidvAMs tatra na muhyati // BrP_2.55 //
jyEzWyaM kAnizWam apy ezAM pUrvaM nAsId dvijottamAH /
tapa eva garIyo 'BUt praBAvaS cEva kAraRam // BrP_2.56 //
imAM visfzwiM dakzasya yo vidyAt sacarAcarAm /
prajAvAn Ayur uttIrRaH svargaloke mahIyate // BrP_2.57 //
{munaya UcuH: }
devAnAM dAnavAnAM ca ganDarvoragarakzasAm /
utpattiM vistareREva lomaharzaRa kIrtaya // BrP_3.1 //
{lomaharzaRa uvAca: }
prajAH sfjeti vyAdizwaH pUrvaM dakzaH svayaMBuvA /
yaTA sasarja BUtAni taTA SfRuta Bo dvijAH // BrP_3.2 //
mAnasAny eva BUtAni pUrvam evAsfjat praBuH /
fzIn devAn saganDarvAn asurAn yakzarAkzasAn // BrP_3.3 //
yadAsya mAnasI viprA na vyavarData vE prajA /
tadA saMcintya DarmAtmA prajAhetoH prajApatiH // BrP_3.4 //
sa mETunena DarmeRa sisfkzur viviDAH prajAH /
asiknIm Avahat patnIM vIraRasya prajApateH // BrP_3.5 //
sutAM sutapasA yuktAM mahatIM lokaDAriRIm /
aTa putrasahasrARi vEraRyAM paYca vIryavAn // BrP_3.6 //
asiknyAM janayAm Asa dakza eva prajApatiH /
tAMs tu dfzwvA mahABAgAn saMvivarDayizUn prajAH // BrP_3.7 //
devarziH priyasaMvAdo nAradaH prAbravId idam /
nASAya vacanaM tezAM SApAyEvAtmanas taTA // BrP_3.8 //
yaM kaSyapaH sutavaraM paramezWI vyajIjanat /
dakzasya vE duhitari dakzaSApaBayAn muniH // BrP_3.9 //
pUrvaM sa hi samutpanno nAradaH paramezWinaH /
asiknyAm aTa vEraRyAM BUyo devarzisattamaH // BrP_3.10 //
taM BUyo janayAm Asa piteva munipuMgavam /
tena dakzasya vE putrA haryaSvA iti viSrutAH // BrP_3.11 //
nirmaTya nASitAH sarve viDinA ca na saMSayaH /
tasyodyatas tadA dakzo nASAyAmitavikramaH // BrP_3.12 //
brahmarzIn purataH kftvA yAcitaH paramezWinA /
tato 'BisaMDiS cakre vE dakzasya paramezWinA // BrP_3.13 //
kanyAyAM nArado mahyaM tava putro Baved iti /
tato dakzaH sutAM prAdAt priyAM vE paramezWine /
sa tasyAM nArado jajYe BUyaH SApaBayAd fziH // BrP_3.14 //
{munaya UcuH: }
kaTaM praRASitAH putrA nAradena maharziRA /
prajApateH sUtavarya Srotum icCAma tattvataH // BrP_3.15 //
{lomaharzaRa uvAca: }
dakzasya putrA haryaSvA vivarDayizavaH prajAH /
samAgatA mahAvIryA nAradas tAn uvAca ha // BrP_3.16 //
{nArada uvAca: }
bAliSA bata yUyaM vE nAsyA jAnIta vE BuvaH /
pramARaM srazwukAmA vE prajAH prAcetasAtmajAH // BrP_3.17 //
antar UrDvam aDaS cEva kaTaM sfjaTa vE prajAH /
te tu tadvacanaM SrutvA prayAtAH sarvato diSaH // BrP_3.18 //
adyApi na nivartante samudreBya ivApagAH /
haryaSvezv aTa nazwezu dakzaH prAcetasaH punaH // BrP_3.19 //
vEraRyAm aTa putrARAM sahasram asfjat praBuH /
vivarDayizavas te tu SabalASvAs taTA prajAH // BrP_3.20 //
pUrvoktaM vacanaM te tu nAradena pracoditAH /
anyonyam Ucus te sarve samyag Aha mahAn fziH // BrP_3.21 //
BrAtFRAM padavIM jYAtuM gantavyaM nAtra saMSayaH /
jYAtvA pramARaM pfTvyAS ca suKaM srakzyAmahe prajAH // BrP_3.22 //
te 'pi tenEva mArgeRa prayAtAH sarvato diSam /
adyApi na nivartante samudreBya ivApagAH // BrP_3.23 //
tadA praBfti vE BrAtA BrAtur anvezaRe dvijAH /
prayAto naSyati kzipraM tan na kAryaM vipaScitA // BrP_3.24 //
tAMS cEva nazwAn vijYAya putrAn dakzaH prajApatiH /
zazwiM tato 'sfjat kanyA vEraRyAm iti naH Srutam // BrP_3.25 //
tAs tadA pratijagrAha BAryArTaM kaSyapaH praBuH /
somo DarmaS ca Bo viprAs taTEvAnye maharzayaH // BrP_3.26 //
dadO sa daSa DarmAya kaSyapAya trayodaSa /
saptaviMSati somAya catasro 'rizwanemine // BrP_3.27 //
dve cEva bahuputrAya dve cEvANgirase taTA /
dve kfSASvAya viduze tAsAM nAmAni me SfRu // BrP_3.28 //
arunDatI vasur yAmI lambA BAnur marutvatI /
saMkalpA ca muhUrtA ca sADyA viSvA ca Bo dvijAH // BrP_3.29 //
Darmapatnyo daSa tv etAs tAsv apatyAni boData /
viSvedevAs tu viSvAyAH sADyA sADyAn vyajAyata // BrP_3.30 //
marutvatyAM marutvanto vasos tu vasavaH sutAH /
BAnos tu BAnavaH putrA muhUrtAs tu muhUrtajAH // BrP_3.31 //
lambAyAS cEva Gozo 'Ta nAgavITI ca yAmijA /
pfTivI vizayaM sarvam arunDatyAM vyajAyata // BrP_3.32 //
saMkalpAyAs tu viSvAtmA jajYe saMkalpa eva hi /
nAgavITyAM ca yAminyAM vfzalaS ca vyajAyata // BrP_3.33 //
parA yAH somapatnIS ca dakzaH prAcetaso dadO /
sarvA nakzatranAmnyas tA jyotize parikIrtitAH // BrP_3.34 //
ye tv anye KyAtimanto vE devA jyotizpurogamAH /
vasavo 'zwO samAKyAtAs tezAM vakzyAmi vistaram // BrP_3.35 //
Apo DruvaS ca somaS ca DavaS cEvAnilo 'nalaH /
pratyUzaS ca praBAsaS ca vasavo nAmaBiH smftAH // BrP_3.36 //
Apasya putro vEtaRqyaH SramaH SrAnto munis taTA /
Druvasya putro BagavAn kAlo lokaprakAlanaH // BrP_3.37 //
somasya BagavAn varcA varcasvI yena jAyate /
Davasya putro draviRo hutahavyavahas taTA /
manoharAyAH SiSiraH prARo 'Ta ramaRas taTA // BrP_3.38 //
anilasya SivA BAryA tasyAH putro manojavaH /
avijYAtagatiS cEva dvO putrAv anilasya ca // BrP_3.39 //
agniputraH kumAras tu Sarastambe SriyA vftaH /
tasya SAKo viSAKaS ca nEgameyaS ca pfzWajaH // BrP_3.40 //
apatyaM kfttikAnAM tu kArttikeya iti smftaH /
pratyUzasya viduH putram fziM nAmnATa devalam // BrP_3.41 //
dvO putrO devalasyApi kzamAvantO manIziRO /
bfhaspates tu BaginI varastrI brahmavAdinI // BrP_3.42 //
yogasidDA jagat kftsnam asaktA vicacAra ha /
praBAsasya tu sA BAryA vasUnAm azwamasya tu // BrP_3.43 //
viSvakarmA mahABAgo yasyAM jajYe prajApatiH /
kartA SilpasahasrARAM tridaSAnAM ca vArDakiH // BrP_3.44 //
BUzaRAnAM ca sarvezAM kartA SilpavatAM varaH /
yaH sarvezAM vimAnAni dEvatAnAM cakAra ha // BrP_3.45 //
mAnuzAS copajIvanti yasya SilpaM mahAtmanaH /
suraBI kaSyapAd rudrAn ekAdaSa vinirmame // BrP_3.46 //
mahAdevaprasAdena tapasA BAvitA satI /
ajEkapAd ahirbuDnyas tvazwA rudraS ca vIryavAn // BrP_3.47 //
haraS ca bahurUpaS ca tryambakaS cAparAjitaH /
vfzAkapiS ca SaMBuS ca kapardI rEvatas taTA // BrP_3.48 //
mfgavyADaS ca SarvaS ca kapAlI ca dvijottamAH /
ekAdaSEte viKyAtA rudrAs triBuvaneSvarAH // BrP_3.49 //
SataM tv evaM samAKyAtaM rudrARAm amitOjasAm /
purARe muniSArdUlA yEr vyAptaM sacarAcaram // BrP_3.50 //
dArAY SfRuDvaM viprendrAH kaSyapasya prajApateH /
aditir ditir danuS cEva arizwA surasA KasA // BrP_3.51 //
suraBir vinatA cEva tAmrA kroDavaSA irA /
kadrur muniS ca Bo viprAs tAsv apatyAni boData // BrP_3.52 //
pUrvamanvantare SrezWA dvAdaSAsan surottamAH /
tuzitA nAma te 'nyonyam Ucur vEvasvate 'ntare // BrP_3.53 //
upasTite 'tiyaSasaS cAkzuzasyAntare manoH /
hitArTaM sarvalokAnAM samAgamya parasparam // BrP_3.54 //
AgacCata drutaM devA aditiM saMpraviSya vE /
manvantare prasUyAmas tan naH Sreyo Bavizyati // BrP_3.55 //
{lomaharzaRa uvAca: }
evam uktvA tu te sarve cAkzuzasyAntare manoH /
mArIcAt kaSyapAj jAtAs tv adityA dakzakanyayA // BrP_3.56 //
tatra vizRuS ca SakraS ca jajYAte punar eva hi /
aryamA cEva DAtA ca tvazwA pUzA taTEva ca // BrP_3.57 //
vivasvAn savitA cEva mitro varuRa eva ca /
aMSo BagaS cAtitejA AdityA dvAdaSa smftAH // BrP_3.58 //
saptaviMSati yAH proktAH somapatnyo mahAvratAH /
tAsAm apatyAny aBavan dIptAny amitatejasaH // BrP_3.59 //
arizwanemipatnInAm apatyAnIha zoqaSa /
bahuputrasya viduzaS catasro vidyutaH smftAH // BrP_3.60 //
cAkzuzasyAntare pUrve fco brahmarzisatkftAH /
kfSASvasya ca devarzer devapraharaRAH smftAH // BrP_3.61 //
ete yugasahasrAnte jAyante punar eva hi /
sarve devagaRAS cAtra trayastriMSat tu kAmajAH // BrP_3.62 //
tezAm api ca Bo viprA niroDotpattir ucyate /
yaTA sUryasya gagana udayAstamayAv iha // BrP_3.63 //
evaM devanikAyAs te saMBavanti yuge yuge /
dityAH putradvayaM jajYe kaSyapAd iti naH Srutam // BrP_3.64 //
hiraRyakaSipuS cEva hiraRyAkzaS ca vIryavAn /
siMhikA cABavat kanyA vipracitteH parigrahaH // BrP_3.65 //
sEMhikeyA iti KyAtA yasyAH putrA mahAbalAH /
hiraRyakaSipoH putrAS catvAraH praTitOjasaH // BrP_3.66 //
hrAdaS ca anuhrAdaS ca prahrAdaS cEva vIryavAn /
saMhrAdaS ca caturTo 'BUd DrAdaputro hradas taTA // BrP_3.67 //
hradasya putrO dvO vIrO SivaH kAlas taTEva ca /
virocanaS ca prAhrAdir balir jajYe virocanAt // BrP_3.68 //
baleH putraSatam AsId bARajyezWaM tapoDanAH /
DftarAzwraS ca sUryaS ca candramAS candratApanaH // BrP_3.69 //
kumBanABo gardaBAkzaH kukzir ity evamAdayaH /
bARas tezAm atibalo jyezWaH paSupateH priyaH // BrP_3.70 //
purA kalpe tu bARena prasAdyomApatiM praBum /
pArSvato viharizyAmi ity evaM yAcito varaH // BrP_3.71 //
hiraRyAkzasutAS cEva vidvAMsaS ca mahAbalAH /
BarBaraH SakuniS cEva BUtasaMtApanas taTA // BrP_3.72 //
mahAnABaS ca vikrAntaH kAlanABas taTEva ca /
aBavan danuputrAS ca SataM tIvraparAkramAH // BrP_3.73 //
tapasvino mahAvIryAH prADAnyena bravImi tAn /
dvimUrDA SaNkukarRaS ca taTA hayaSirA viBuH // BrP_3.74 //
ayomuKaH SambaraS ca kapilo vAmanas taTA /
mArIcir maGavAMS cEva ilvalaH svasfmas taTA // BrP_3.75 //
vikzoBaRaS ca ketuS ca ketuvIryaSatahradO /
indrajit sarvajic cEva vajranABas taTEva ca // BrP_3.76 //
ekacakro mahAbAhus tArakaS ca mahAbalaH /
vESvAnaraH pulomA ca vidrAvaRamahASirAH // BrP_3.77 //
svarBAnur vfzaparvA ca vipracittiS ca vIryavAn /
sarva ete danoH putrAH kaSyapAd aBijajYire // BrP_3.78 //
vipracittipraDAnAs te dAnavAH sumahAbalAH /
etezAM putrapOtraM tu na tac CakyaM dvijottamAH // BrP_3.79 //
prasaMKyAtuM bahutvAc ca putrapOtram anantakam /
svarBAnos tu praBA kanyA pulomnas tu SacI sutA // BrP_3.80 //
upadIptir hayaSirAH SarmizWA vArzaparvaRI /
pulomA kAlikA cEva vESvAnarasute uBe // BrP_3.81 //
bahvapatye mahApatye marIces tu parigrahaH /
tayoH putrasahasrARi zazwir dAnavanandanAH // BrP_3.82 //
caturdaSaSatAn anyAn hiraRyapuravAsinaH /
marIcir janayAm Asa mahatA tapasAnvitaH // BrP_3.83 //
pOlomAH kAlakeyAS ca dAnavAs te mahAbalAH /
avaDyA devatAnAM hi hiraRyapuravAsinaH // BrP_3.84 //
pitAmahaprasAdena ye hatAH savyasAcinA /
tato 'pare mahAvIryA dAnavAs tv atidAruRAH // BrP_3.85 //
siMhikAyAm aTotpannA vipracitteH sutAs taTA /
dEtyadAnavasaMyogAj jAtAs tIvraparAkramAH // BrP_3.86 //
sEMhikeyA iti KyAtAs trayodaSa mahAbalAH /
vaMSyaH SalyaS ca balinO nalaS cEva taTA balaH // BrP_3.87 //
vAtApir namuciS cEva ilvalaH svasfmas taTA /
aYjiko narakaS cEva kAlanABas taTEva ca // BrP_3.88 //
saramAnas taTA cEva svarakalpaS ca vIryavAn /
ete vE dAnavAH SrezWA danor vaMSavivarDanAH // BrP_3.89 //
tezAM putrAS ca pOtrAS ca SataSo 'Ta sahasraSaH /
saMhrAdasya tu dEtyasya nivAtakavacAH kule // BrP_3.90 //
samutpannAH sumahatA tapasA BAvitAtmanaH /
tisraH kowyaH sutAs tezAM maRivatyAM nivAsinaH // BrP_3.91 //
avaDyAs te 'pi devAnAm arjunena nipAtitAH /
zaw sutAH sumahABAgAs tAmrAyAH parikIrtitAH // BrP_3.92 //
krOYcI SyenI ca BAsI ca sugrIvI SucigfDrikA /
krOYcI tu janayAm Asa ulUkapratyulUkakAn // BrP_3.93 //
SyenI SyenAMs taTA BAsI BAsAn gfDrAMS ca gfDry api /
Sucir OdakAn pakzigaRAn sugrIvI tu dvijottamAH // BrP_3.94 //
aSvAn uzwrAn gardaBAMS ca tAmrAvaMSaH prakIrtitaH /
vinatAyAs tu dvO putrO viKyAtO garuqAruRO // BrP_3.95 //
garuqaH patatAM SrezWo dAruRaH svena karmaRA /
surasAyAH sahasraM tu sarpARAm amitOjasAm // BrP_3.96 //
anekaSirasAM viprAH KacarARAM mahAtmanAm /
kAdraveyAs tu balinaH sahasram amitOjasaH // BrP_3.97 //
suparRavaSagA nAgA jajYire nEkamastakAH /
yezAM praDAnAH satataM SezavAsukitakzakAH // BrP_3.98 //
ErAvato mahApadmaH kambalASvatarAv uBO /
elApattraS ca SaNKaS ca karkowakaDanaMjayO // BrP_3.99 //
mahAnIlamahAkarRO DftarAzwrabalAhakO /
kuharaH puzpadaMzwraS ca durmuKaH sumuKas taTA // BrP_3.100 //
SaNKaS ca SaNKapAlaS ca kapilo vAmanas taTA /
nahuzaH SaNKaromA ca maRir ity evamAdayaH // BrP_3.101 //
tezAM putrAS ca pOtrAS ca SataSo 'Ta sahasraSaH /
caturdaSasahasrARi krUrARAm anilASinAm // BrP_3.102 //
gaRaM kroDavaMSaM viprAs tasya sarve ca daMzwriRaH /
sTalajAH pakziRo 'bjAS ca DarAyAH prasavAH smftAH // BrP_3.103 //
gAs tu vE janayAm Asa suraBir mahizIs taTA /
irA vfkzalatA vallIs tfRajAtIS ca sarvaSaH // BrP_3.104 //
KasA tu yakzarakzAMsi munir apsarasas taTA /
arizwA tu mahAsidDA ganDarvAn amitOjasaH // BrP_3.105 //
ete kaSyapadAyAdAH kIrtitAH sTARujaNgamAH /
yezAM putrAS ca pOtrAS ca SataSo 'Ta sahasraSaH // BrP_3.106 //
eza manvantare viprAH sargaH svArocize smftaH /
vEvasvate 'timahati vAruRe vitate kratO // BrP_3.107 //
juhvAnasya brahmaRo vE prajAsarga ihocyate /
pUrvaM yatra samutpannAn brahmarzIn sapta mAnasAn // BrP_3.108 //
putratve kalpayAm Asa svayam eva pitAmahaH /
tato viroDe devAnAM dAnavAnAM ca Bo dvijAH // BrP_3.109 //
ditir vinazwaputrA vE tozayAm Asa kaSyapam /
kaSyapas tu prasannAtmA samyag ArADitas tayA // BrP_3.110 //
vareRa cCandayAm Asa sA ca vavre varaM tadA /
putram indravaDArTAya samarTam amitOjasam // BrP_3.111 //
sa ca tasmE varaM prAdAt prArTitaH sumahAtapAH /
dattvA ca varam atyugro mArIcaH samaBAzata // BrP_3.112 //
indraM putro nihantA te garBaM vE SaradAM Satam /
yadi DArayase SOca- tatparA vratam AsTitA // BrP_3.113 //
taTety aBihito BartA tayA devyA mahAtapAH /
DArayAm Asa garBaM tu SuciH sA munisattamAH // BrP_3.114 //
tato 'ByupAgamad dityAM garBam ADAya kaSyapaH /
roDayan vE gaRaM SrezWaM devAnAm amitOjasam // BrP_3.115 //
tejaH saMhftya durDarzam avaDyam amarEr api /
jagAma parvatAyEva tapase saMSitavratA // BrP_3.116 //
tasyAS cEvAntaraprepsur aBavat pAkaSAsanaH /
jAte varzaSate cAsyA dadarSAntaram acyutaH // BrP_3.117 //
akftvA pAdayoH SOcaM ditiH Sayanam AviSat /
nidrAM cAhArayAm Asa tasyAM kukziM praviSya saH // BrP_3.118 //
vajrapARis tato garBaM saptaDA taM nyakfntayat /
sa pAwyamAno garBo 'Ta vajreRa praruroda ha // BrP_3.119 //
mA rodIr iti taM SakraH punaH punar aTAbravIt /
so 'Bavat saptaDA garBas tam indro ruzitaH punaH // BrP_3.120 //
ekEkaM saptaDA cakre vajreREvArikarzaRaH /
maruto nAma te devA baBUvur dvijasattamAH // BrP_3.121 //
yaToktaM vE maGavatA taTEva maruto 'Bavan /
devAS cEkonapaYcASat sahAyA vajrapARinaH // BrP_3.122 //
tezAm evaM pravfttAnAM BUtAnAM dvijasattamAH /
rocayan vE gaRaSrezWAn devAnAm amitOjasAm // BrP_3.123 //
nikAyezu nikAyezu hariH prAdAt prajApatIn /
kramaSas tAni rAjyAni pfTupUrvARi Bo dvijAH // BrP_3.124 //
sa hariH puruzo vIraH kfzRo jizRuH prajApatiH /
parjanyas tapano 'nantas tasya sarvam idaM jagat // BrP_3.125 //
BUtasargam imaM samyag jAnato dvijasattamAH /
nAvfttiBayam astIha paralokaBayaM kutaH // BrP_3.126 //
{lomaharzaRa uvAca: }
aBizicyADirAjendraM pfTuM vERyaM pitAmahaH /
tataH krameRa rAjyAni vyAdezwum upacakrame // BrP_4.1 //
dvijAnAM vIruDAM cEva nakzatragrahayos taTA /
yajYAnAM tapasAM cEva somaM rAjye 'Byazecayat // BrP_4.2 //
apAM tu varuRaM rAjye rAjYAM vESravaRaM patim /
AdityAnAM taTA vizRuM vasUnAm aTa pAvakam // BrP_4.3 //
prajApatInAM dakzaM tu marutAm aTa vAsavam /
dEtyAnAM dAnavAnAM vE prahrAdam amitOjasam // BrP_4.4 //
vEvasvataM pitFRAM ca yamaM rAjye 'Byazecayat /
yakzARAM rAkzasAnAM ca pArTivAnAM taTEva ca // BrP_4.5 //
sarvaBUtapiSAcAnAM girISaM SUlapARinam /
SElAnAM himavantaM ca nadInAm aTa sAgaram // BrP_4.6 //
ganDarvARAm aDipatiM cakre citraraTaM praBum /
nAgAnAM vAsukiM cakre sarpARAm aTa takzakam // BrP_4.7 //
vAraRAnAM tu rAjAnam ErAvatam aTAdiSat /
uccEHSravasam aSvAnAM garuqaM cEva pakziRAm // BrP_4.8 //
mfgARAm aTa SArdUlaM govfzaM tu gavAM patim /
vanaspatInAM rAjAnaM plakzam evAByazecayat // BrP_4.9 //
evaM viBajya rAjyAni krameREva pitAmahaH /
diSAM pAlAn aTa tataH sTApayAm Asa sa praBuH // BrP_4.10 //
pUrvasyAM diSi putraM tu vErAjasya prajApateH /
diSaH pAlaM suDanvAnaM rAjAnaM so 'Byazecayat // BrP_4.11 //
dakziRasyAM diSi taTA kardamasya prajApateH /
putraM SaNKapadaM nAma rAjAnaM so 'Byazecayat // BrP_4.12 //
paScimasyAM diSi taTA rajasaH putram acyutam /
ketumantaM mahAtmAnaM rAjAnaM so 'Byazecayat // BrP_4.13 //
taTA hiraRyaromARaM parjanyasya prajApateH /
udIcyAM diSi durDarzaM rAjAnaM so 'Byazecayat // BrP_4.14 //
tEr iyaM pfTivI sarvA saptadvIpA sapattanA /
yaTApradeSam adyApi DarmeRa pratipAlyate // BrP_4.15 //
rAjasUyABiziktas tu pfTur etEr narADipEH /
vedadfzwena viDinA rAjA rAjye narADipaH // BrP_4.16 //
tato manvantare 'tIte cAkzuze 'mitatejasi /
vEvasvatAya manave pfTivyAM rAjyam AdiSat // BrP_4.17 //
tasya vistaram AKyAsye manor vEvasvatasya ha /
BavatAM cAnukUlyAya yadi Srotum ihecCaTa /
mahad etad aDizWAnaM purARe tad aDizWitam // BrP_4.18 //
{munaya UcuH: }
vistareRa pfTor janma lomaharzaRa kIrtaya /
yaTA mahAtmanA tena dugDA veyaM vasuMDarA // BrP_4.19 //
yaTA vApi nfBir dugDA yaTA devEr maharziBiH /
yaTA dEtyES ca nAgES ca yaTA yakzEr yaTA drumEH // BrP_4.20 //
yaTA SElEH piSAcES ca ganDarvES ca dvijottamEH /
rAkzasES ca mahAsattvEr yaTA dugDA vasuMDarA // BrP_4.21 //
tezAM pAtraviSezAMS ca vaktum arhasi suvrata /
vatsakzIraviSezAMS ca dogDAraM cAnupUrvaSaH // BrP_4.22 //
yasmAc ca kAraRAt pARir veRasya maTitaH purA /
krudDEr maharziBis tAta kAraRaM tac ca kIrtaya // BrP_4.23 //
{lomaharzaRa uvAca: }
SfRuDvaM kIrtayizyAmi pfTor vERyasya vistaram /
ekAgrAH prayatAS cEva puRyArTaM vE dvijarzaBAH // BrP_4.24 //
nASuceH kzudramanaso nASizyasyAvratasya ca /
kIrtayeyam idaM viprAH kftaGnAyAhitAya ca // BrP_4.25 //
svargyaM yaSasyam AyuzyaM DanyaM vedES ca saMmitam /
rahasyam fziBiH proktaM SfRuDvaM vE yaTAtaTam // BrP_4.26 //
yaS cemaM kIrtayen nityaM pfTor vERyasya vistaram /
brAhmaReByo namaskftya na sa Socet kftAkftam // BrP_4.27 //
AsId Darmasya saMgoptA pUrvam atrisamaH praBuH /
atrivaMSe samutpannas tv aNgo nAma prajApatiH // BrP_4.28 //
tasya putro 'Bavad veRo nAtyarTaM DarmakovidaH /
jAto mftyusutAyAM vE sunITAyAM prajApatiH // BrP_4.29 //
sa mAtAmahadozeRa tena kAlAtmajAtmajaH /
svaDarmaM pfzWataH kftvA kAmaloBezv avartata // BrP_4.30 //
maryAdAM BedayAm Asa DarmopetAM sa pArTivaH /
vedaDarmAn atikramya so 'Darmanirato 'Bavat // BrP_4.31 //
niHsvADyAyavazawkArAH prajAs tasmin prajApatO /
pravfttaM na papuH somaM hutaM yajYezu devatAH // BrP_4.32 //
na yazwavyaM na hotavyam iti tasya prajApateH /
AsIt pratijYA krUreyaM vinASe pratyupasTite // BrP_4.33 //
aham ijyaS ca yazwA ca yajYaS ceti BfgUdvaha /
mayi yajYo viDAtavyo mayi hotavyam ity api // BrP_4.34 //
tam atikrAntamaryAdam AdadAnam asAMpratam /
Ucur maharzayaH sarve marIcipramuKAs tadA // BrP_4.35 //
vayaM dIkzAM pravekzyAmaH saMvatsaragaRAn bahUn /
aDarmaM kuru mA veRa eza DarmaH sanAtanaH // BrP_4.36 //
niDane 'treH prasUtas tvaM prajApatir asaMSayam /
prajAS ca pAlayizye 'ham itIha samayaH kftaH // BrP_4.37 //
tAMs taTA bruvataH sarvAn maharzIn abravIt tadA /
veRaH prahasya durbudDir imam arTam anarTavit // BrP_4.38 //
{veRa uvAca: }
srazwA Darmasya kaS cAnyaH SrotavyaM kasya vA mayA /
SrutavIryatapaHsatyEr mayA vA kaH samo Buvi // BrP_4.39 //
praBavaM sarvaBUtAnAM DarmARAM ca viSezataH /
saMmUQA na vidur nUnaM Bavanto mAM vicetasaH // BrP_4.40 //
icCan daheyaM pfTivIM plAvayeyaM jalEs taTA /
dyAM vE BuvaM ca runDeyaM nAtra kAryA vicAraRA // BrP_4.41 //
yadA na Sakyate mohAd avalepAc ca pArTivaH /
apanetuM tadA veRas tataH krudDA maharzayaH // BrP_4.42 //
taM nigfhya mahAtmAno visPurantaM mahAbalam /
tato 'sya savyam UruM te mamanTur jAtamanyavaH // BrP_4.43 //
tasmin nimaTyamAne vE rAjYa UrO tu jajYivAn /
hrasvo 'timAtraH puruzaH kfzRaS ceti baBUva ha // BrP_4.44 //
sa BItaH prAYjalir BUtvA tasTivAn dvijasattamAH /
tam atrir vihvalaM dfzwvA nizIdety abravIt tadA // BrP_4.45 //
nizAdavaMSakartAsO baBUva vadatAM varAH /
DIvarAn asfjac cApi veRakalmazasaMBavAn // BrP_4.46 //
ye cAnye vinDyanilayAs taTA parvatasaMSrayAH /
aDarmarucayo viprAs te tu vE veRakalmazAH // BrP_4.47 //
tataH punar mahAtmAnaH pARiM veRasya dakziRam /
araRIm iva saMrabDA mamanTur jAtamanyavaH // BrP_4.48 //
pfTus tasmAt samutpannaH karAj jvalanasaMniBaH /
dIpyamAnaH svavapuzA sAkzAd agnir iva jvalan // BrP_4.49 //
aTa so 'jagavaM nAma Danur gfhya mahAravam /
SarAMS ca divyAn rakzArTaM kavacaM ca mahApraBam // BrP_4.50 //
tasmiY jAte 'Ta BUtAni saMprahfzwAni sarvaSaH /
samApetur mahABAgA veRas tu tridivaM yayO // BrP_4.51 //
samutpannena Bo viprAH satputreRa mahAtmanA /
trAtaH sa puruzavyAGraH puMnAmno narakAt tadA // BrP_4.52 //
taM samudrAS ca nadyaS ca ratnAny AdAya sarvaSaH /
toyAni cABizekArTaM sarva evopatasTire // BrP_4.53 //
pitAmahaS ca BagavAn devEr ANgirasEH saha /
sTAvarARi ca BUtAni jaNgamAni ca sarvaSaH // BrP_4.54 //
samAgamya tadA vERyam aByaziYcan narADipam /
mahatA rAjarAjena prajAs tenAnuraYjitAH // BrP_4.55 //
so 'Bizikto mahAtejA viDivad DarmakovidEH /
ADirAjye tadA rAjYAM pfTur vERyaH pratApavAn // BrP_4.56 //
pitrAparaYjitAs tasya prajAs tenAnuraYjitAH /
anurAgAt tatas tasya nAma rAjAByajAyata // BrP_4.57 //
Apas tastamBire tasya samudram aBiyAsyataH /
parvatAS ca dadur mArgaM DvajaBaNgaS ca nABavat // BrP_4.58 //
akfzwapacyA pfTivI siDyanty annAni cintanAt /
sarvakAmaduGA gAvaH puwake puwake maDu // BrP_4.59 //
etasminn eva kAle tu yajYe pEtAmahe SuBe /
sUtaH sUtyAM samutpannaH sOtye 'hani mahAmatiH // BrP_4.60 //
tasminn eva mahAyajYe jajYe prAjYo 'Ta mAgaDaH /
pfToH stavArTaM tO tatra samAhUtO maharziBiH // BrP_4.61 //
tAv Ucur fzayaH sarve stUyatAm eza pArTivaH /
karmEtad anurUpaM vAM pAtraM cAyaM narADipaH // BrP_4.62 //
tAv Ucatus tadA sarvAMs tAn fzIn sUtamAgaDO /
AvAM devAn fzIMS cEva prIRayAvaH svakarmaBiH // BrP_4.63 //
na cAsya vidmo vE karma nAma vA lakzaRaM yaSaH /
stotraM yenAsya kuryAva rAjYas tejasvino dvijAH // BrP_4.64 //
fziBis tO niyuktO tu BavizyEH stUyatAm iti /
yAni karmARi kftavAn pfTuH paScAn mahAbalaH // BrP_4.65 //
tataH praBfti vE loke stavezu munisattamAH /
ASIrvAdAH prayujyante sUtamAgaDabandiBiH // BrP_4.66 //
tayoH stavAnte suprItaH pfTuH prAdAt prajeSvaraH /
anUpadeSaM sUtAya magaDaM mAgaDAya ca // BrP_4.67 //
taM dfzwvA paramaprItAH prajAH procur manIziRaH /
vfttInAm eza vo dAtA Bavizyati narADipaH // BrP_4.68 //
tato vERyaM mahAtmAnaM prajAH samaBidudruvuH /
tvaM no vfttiM viDatsveti maharzivacanAt tadA // BrP_4.69 //
so 'BidrutaH prajABis tu prajAhitacikIrzayA /
Danur gfhya pfzatkAMS ca pfTivIm Adravad balI // BrP_4.70 //
tato vERyaBayatrastA gOr BUtvA prAdravan mahI /
tAM pfTur Danur AdAya dravantIm anvaDAvata // BrP_4.71 //
sA lokAn brahmalokAdIn gatvA vERyaBayAt tadA /
pradadarSAgrato vERyaM pragfhItaSarAsanam // BrP_4.72 //
jvaladBir niSitEr bAREr dIptatejasam antataH /
mahAyogaM mahAtmAnaM durDarzam amarEr api // BrP_4.73 //
alaBantI tu sA trARaM vERyam evAnvapadyata /
kftAYjalipuwA BUtvA pUjyA lokEs triBis tadA // BrP_4.74 //
uvAca vERyaM nADarmaM strIvaDe paripaSyasi /
kaTaM DArayitA cAsi prajA rAjan vinA mayA // BrP_4.75 //
mayi lokAH sTitA rAjan mayedaM DAryate jagat /
madvinASe vinaSyeyuH prajAH pArTiva vidDi tat // BrP_4.76 //
na mAm arhasi hantuM vE SreyaS cet tvaM cikIrzasi /
prajAnAM pfTivIpAla SfRu cedaM vaco mama // BrP_4.77 //
upAyataH samArabDAH sarve siDyanty upakramAH /
upAyaM paSya yena tvaM DArayeTAH prajAm imAm // BrP_4.78 //
hatvApi mAM na Saktas tvaM prajAnAM pozaRe nfpa /
anukUlA BavizyAmi yacCa kopaM mahAmate // BrP_4.79 //
avaDyAM ca striyaM prAhus tiryagyonigatezv api /
yady evaM pfTivIpAla na DarmaM tyaktum arhasi // BrP_4.80 //
evaM bahuviDaM vAkyaM SrutvA rAjA mahAmanAH /
kopaM nigfhya DarmAtmA vasuDAm idam abravIt // BrP_4.81 //
{pfTur uvAca: }
ekasyArTe tu yo hanyAd Atmano vA parasya vA /
bahUn vA prARino 'nantaM Bavet tasyeha pAtakam // BrP_4.82 //
suKam eDanti bahavo yasmiMs tu nihate 'SuBe /
tasmin hate nAsti Badre pAtakaM copapAtakam // BrP_4.83 //
so 'haM prajAnimittaM tvAM hanizyAmi vasuMDare /
yadi me vacanAn nAdya karizyasi jagadDitam // BrP_4.84 //
tvAM nihatyAdya bARena macCAsanaparANmuKIm /
AtmAnaM praTayitvAhaM prajA DArayitA svayam // BrP_4.85 //
sA tvaM SAsanam AsTAya mama DarmaBftAM vare /
saMjIvaya prajAH sarvAH samarTA hy asi DAraRe // BrP_4.86 //
duhitftvaM ca me gacCa tata enam ahaM Saram /
niyacCeyaM tvadvaDArTam udyantaM GoradarSanam // BrP_4.87 //
{vasuDovAca: }
sarvam etad ahaM vIra viDAsyAmi na saMSayaH /
vatsaM tu mama saMpaSya kzareyaM yena vatsalA // BrP_4.88 //
samAM ca kuru sarvatra mAM tvaM DarmaBftAM vara /
yaTA visyandamAnaM me kzIraM sarvatra BAvayet // BrP_4.89 //
{lomaharzaRa uvAca: }
tata utsArayAm Asa SElAY SatasahasraSaH /
DanuzkowyA tadA vERyas tena SElA vivarDitAH // BrP_4.90 //
nahi pUrvavisarge vE vizame pfTivItale /
saMviBAgaH purARAM vA grAmARAM vABavat tadA // BrP_4.91 //
na sasyAni na gorakzyaM na kfzir na vaRikpaTaH /
nEva satyAnftaM cAsIn na loBo na ca matsaraH // BrP_4.92 //
vEvasvate 'ntare tasmin sAMprataM samupasTite /
vERyAt praBfti vE viprAH sarvasyEtasya saMBavaH // BrP_4.93 //
yatra yatra samaM tv asyA BUmer AsIt tadA dvijAH /
tatra tatra prajAH sarvA nivAsaM samarocayan // BrP_4.94 //
AhAraH PalamUlAni prajAnAm aBavat tadA /
kfcCreRa mahatA yukta ity evam anuSuSruma // BrP_4.95 //
sa kalpayitvA vatsaM tu manuM svAyaMBuvaM praBum /
svapARO puruzavyAGro dudoha pfTivIM tataH // BrP_4.96 //
sasyajAtAni sarvARi pfTur vERyaH pratApavAn /
tenAnnena prajAH sarvA vartante 'dyApi sarvaSaH // BrP_4.97 //
fzayaS ca tadA devAH pitaro 'Ta sarIsfpAH /
dEtyA yakzAH puRyajanA ganDarvAH parvatA nagAH // BrP_4.98 //
ete purA dvijaSrezWA duduhur DaraRIM kila /
kzIraM vatsaS ca pAtraM ca tezAM dogDA pfTak pfTak // BrP_4.99 //
fzIRAm aBavat somo vatso dogDA bfhaspatiH /
kzIraM tezAM tapo brahma pAtraM CandAMsi Bo dvijAH // BrP_4.100 //
devAnAM kAYcanaM pAtraM vatsas tezAM SatakratuH /
kzIram ojaskaraM cEva dogDA ca BagavAn raviH // BrP_4.101 //
pitFRAM rAjataM pAtraM yamo vatsaH pratApavAn /
antakaS cABavad dogDA kzIraM tezAM suDA smftA // BrP_4.102 //
nAgAnAM takzako vatsaH pAtraM cAlAbusaMjYakam /
dogDA tv ErAvato nAgas tezAM kzIraM vizaM smftam // BrP_4.103 //
asurARAM maDur dogDA kzIraM mAyAmayaM smftam /
virocanas tu vatso 'BUd AyasaM pAtram eva ca // BrP_4.104 //
yakzARAm AmapAtraM tu vatso vESravaRaH praBuH /
dogDA rajatanABas tu kzIrAntarDAnam eva ca // BrP_4.105 //
sumAlI rAkzasendrARAM vatsaH kzIraM ca SoRitam /
dogDA rajatanABas tu kapAlaM pAtram eva ca // BrP_4.106 //
ganDarvARAM citraraTo vatsaH pAtraM ca paNkajam /
dogDA ca suruciH kzIraM tezAM ganDaH SuciH smftaH // BrP_4.107 //
SElaM pAtraM parvatAnAM kzIraM ratnOzaDIs taTA /
vatsas tu himavAn AsId dogDA merur mahAgiriH // BrP_4.108 //
plakzo vatsas tu vfkzARAM dogDA SAlas tu puzpitaH /
pAlASapAtraM kzIraM ca cCinnadagDaprarohaRam // BrP_4.109 //
seyaM DAtrI viDAtrI ca pAvanI ca vasuMDarA /
carAcarasya sarvasya pratizWA yonir eva ca // BrP_4.110 //
sarvakAmaduGA dogDrI sarvasasyaprarohaRI /
AsId iyaM samudrAntA medinI pariviSrutA // BrP_4.111 //
maDukEwaBayoH kftsnA medasA samaBiplutA /
teneyaM medinI devI ucyate brahmavAdiBiH // BrP_4.112 //
tato 'ByupagamAd rAjYaH pfTor vERyasya Bo dvijAH /
duhitftvam anuprAptA devI pfTvIti cocyate // BrP_4.113 //
pfTunA praviBaktA ca SoDitA ca vasuMDarA /
sasyAkaravatI sPItA purapattanaSAlinI // BrP_4.114 //
evaMpraBAvo vERyaH sa rAjAsId rAjasattamaH /
namasyaS cEva pUjyaS ca BUtagrAmEr na saMSayaH // BrP_4.115 //
brAhmaRES ca mahABAgEr vedavedANgapAragEH /
pfTur eva namaskAryo brahmayoniH sanAtanaH // BrP_4.116 //
pArTivES ca mahABAgEH pArTivatvam ihecCuBiH /
AdirAjo namaskAryaH pfTur vERyaH pratApavAn // BrP_4.117 //
yoDEr api ca vikrAntEH prAptukAmEr jayaM yuDi /
AdirAjo namaskAryo yoDAnAM praTamo nfpaH // BrP_4.118 //
yo hi yodDA raRaM yAti kIrtayitvA pfTuM nfpam /
sa GorarUpAt saMgrAmAt kzemI Bavati kIrtimAn // BrP_4.119 //
vESyEr api ca vittAQyEr vESyavfttiviDAyiBiH /
pfTur eva namaskAryo vfttidAtA mahAyaSAH // BrP_4.120 //
taTEva SUdrEH SuciBis trivarRaparicAriBiH /
pfTur eva namaskAryaH SreyaH param ihepsuBiH // BrP_4.121 //
ete vatsaviSezAS ca dogDAraH kzIram eva ca /
pAtrARi ca mayoktAni kiM BUyo varRayAmi vaH // BrP_4.122 //
{fzaya UcuH: }
manvantarARi sarvARi vistareRa mahAmate /
tezAM pUrvavisfzwiM ca lomaharzaRa kIrtaya // BrP_5.1 //
yAvanto manavaS cEva yAvantaM kAlam eva ca /
manvantarARi BoH sUta Srotum icCAma tattvataH // BrP_5.2 //
{lomaharzaRa uvAca: }
na Sakyo vistaro viprA vaktuM varzaSatEr api /
manvantarARAM sarvezAM saMkzepAc CfRuta dvijAH // BrP_5.3 //
svAyaMBuvo manuH pUrvaM manuH svArocizas taTA /
uttamas tAmasaS cEva rEvataS cAkzuzas taTA // BrP_5.4 //
vEvasvataS ca Bo viprAH sAMprataM manur ucyate /
sAvarRiS ca manus tadvad rEByo rOcyas taTEva ca // BrP_5.5 //
taTEva merusAvarRyaS catvAro manavaH smftAH /
atItA vartamAnAS ca taTEvAnAgatA dvijAH // BrP_5.6 //
kIrtitA manavas tuByaM mayEvEte yaTA SrutAH /
fzIMs tv ezAM pravakzyAmi putrAn devagaRAMs taTA // BrP_5.7 //
marIcir atrir BagavAn aNgirAH pulahaH kratuH /
pulastyaS ca vasizWaS ca saptEte brahmaRaH sutAH // BrP_5.8 //
uttarasyAM diSi taTA dvijAH saptarzayas taTA /
AgniiDraS cAgnibAhuS ca meDyo meDAtiTir vasuH // BrP_5.9 //
jyotizmAn dyutimAn havyaH savalaH putrasaMjYakaH /
manoH svAyaMBuvasyEte daSa putrA mahOjasaH // BrP_5.10 //
etad vE praTamaM viprA manvantaram udAhftam /
Orvo vasizWaputraS ca stambaH kaSyapa eva ca // BrP_5.11 //
prARo bfhaspatiS cEva datto 'triccyavanas taTA /
ete maharzayo viprA vAyuproktA mahAvratAH // BrP_5.12 //
devAS ca tuzitA nAma smftAH svArocize 'ntare /
haviGnaH sukftir jyotir Apo mUrtir api smftaH // BrP_5.13 //
pratItaS ca naBasyaS ca naBa Urjas taTEva ca /
svArocizasya putrAs te manor viprA mahAtmanaH // BrP_5.14 //
kIrtitAH pfTivIpAlA mahAvIryaparAkramAH /
dvitIyam etat kaTitaM viprA manvantaraM mayA // BrP_5.15 //
idaM tftIyaM vakzyAmi tad buDyaDvaM dvijottamAH /
vasizWaputrAH saptAsan vAsizWA iti viSrutAH // BrP_5.16 //
hiraRyagarBasya sutA UrjA jAtAH sutejasaH /
fzayo 'tra mayA proktAH kIrtyamAnAn niboData // BrP_5.17 //
OttameyAn muniSrezWA daSa putrAn manor imAn /
iza Urjas tanUrjas tu maDur mADava eva ca // BrP_5.18 //
SuciH SukraH sahaS cEva naBasyo naBa eva ca /
BAnavas tatra devAS ca manvantaram udAhftam // BrP_5.19 //
manvantaraM caturTaM vaH kaTayizyAmi sAMpratam /
kAvyaH pfTus taTEvAgnir jahnur DAtA dvijottamAH // BrP_5.20 //
kapIvAn akapIvAMS ca tatra saptarzayo dvijAH /
purARe kIrtitA viprAH putrAH pOtrAS ca Bo dvijAH // BrP_5.21 //
taTA devagaRAS cEva tAmasasyAntare manoH /
dyutis tapasyaH sutapAs tapoBUtaH sanAtanaH // BrP_5.22 //
taporatir akalmAzas tanvI DanvI paraMtapaH /
tAmasasya manor ete daSa putrAH prakIrtitAH // BrP_5.23 //
vAyuproktA muniSrezWAS caturTaM cEtad antaram /
devabAhur yaduDraS ca munir vedaSirAs taTA // BrP_5.24 //
hiraRyaromA parjanya UrDvabAhuS ca somajaH /
satyanetras taTAtreya ete saptarzayo 'pare // BrP_5.25 //
devAS cABUtarajasas taTA prakftayaH smftAH /
vAriplavaS ca rEByaS ca manor antaram ucyate // BrP_5.26 //
aTa putrAn imAMs tasya buDyaDvaM gadato mama /
DftimAn avyayo yuktas tattvadarSI nirutsukaH // BrP_5.27 //
AraRyaS ca prakASaS ca nirmohaH satyavAk kftI /
rEvatasya manoH putrAH paYcamaM cEtad antaram // BrP_5.28 //
zazWaM tu saMpravakzyAmi tad buDyaDvaM dvijottamAH /
Bfgur naBo vivasvAMS ca suDAmA virajAs taTA // BrP_5.29 //
atinAmA sahizRuS ca saptEte ca maharzayaH /
cAkzuzasyAntare viprA manor devAs tv ime smftAH // BrP_5.30 //
AbAlapraTitAs te vE pfTaktvena divOkasaH /
leKAS ca nAmato viprAH paYca devagaRAH smftAH // BrP_5.31 //
fzer aNgirasaH putrA mahAtmAno mahOjasaH /
nAqvaleyA muniSrezWA daSa putrAs tu viSrutAH // BrP_5.32 //
rurupraBftayo viprAS cAkzuzasyAntare manoH /
zazWaM manvantaraM proktaM saptamaM tu niboData // BrP_5.33 //
atrir vasizWo BagavAn kaSyapaS ca mahAn fziH /
gOtamo 'Ta BaradvAjo viSvAmitras taTEva ca // BrP_5.34 //
taTEva putro BagavAn fcIkasya mahAtmanaH /
saptamo jamadagniS ca fzayaH sAMprataM divi // BrP_5.35 //
sADyA rudrAS ca viSve ca vasavo marutas taTA /
AdityAS cASvinO cApi devO vEvasvatO smftO // BrP_5.36 //
manor vEvasvatasyEte vartante sAMprate 'ntare /
ikzvAkupramuKAS cEva daSa putrA mahAtmanaH // BrP_5.37 //
etezAM kIrtitAnAM tu maharzIRAM mahOjasAm /
tezAM putrAS ca pOtrAS ca dikzu sarvAsu Bo dvijAH // BrP_5.38 //
manvantarezu sarvezu prAg Asan sapta saptakAH /
loke DarmavyavasTArTaM lokasaMrakzaRAya ca // BrP_5.39 //
manvantare vyatikrAnte catvAraH saptakA gaRAH /
kftvA karma divaM yAnti brahmalokam anAmayam // BrP_5.40 //
tato 'nye tapasA yuktAH sTAnaM tat pUrayanty uta /
atItA vartamAnAS ca krameREtena Bo dvijAH // BrP_5.41 //
anAgatAS ca saptEte smftA divi maharzayaH /
manor antaram AsAdya sAvarRasyeha Bo dvijAH // BrP_5.42 //
rAmo vyAsas taTAtreyo dIptimanto bahuSrutAH /
BAradvAjas taTA drORir aSvatTAmA mahAdyutiH // BrP_5.43 //
gOtamaS cAjaraS cEva SaradvAn nAma gOtamaH /
kOSiko gAlavaS cEva OrvaH kASyapa eva ca // BrP_5.44 //
ete sapta mahAtmAno BavizyA munisattamAH /
vErI cEvADvarIvAMS ca Samano DftimAn vasuH // BrP_5.45 //
arizwaS cApy aDfzwaS ca vAjI sumatir eva ca /
sAvarRasya manoH putrA BavizyA munisattamAH // BrP_5.46 //
etezAM kalyam utTAya kIrtanAt suKam eDate /
yaSaS cApnoti sumahad AyuzmAMS ca Baven naraH // BrP_5.47 //
etAny uktAni Bo viprAH sapta sapta ca tattvataH /
manvantarARi saMkzepAc CfRutAnAgatAny api // BrP_5.48 //
sAvarRA manavo viprAH paYca tAMS ca niboData /
eko vEvasvatas tezAM catvAras tu prajApateH // BrP_5.49 //
paramezWisutA viprA merusAvarRyatAM gatAH /
dakzasyEte hi dOhitrAH priyAyAs tanayA nfpAH // BrP_5.50 //
mahatA tapasA yuktA merupfzWe mahOjasaH /
ruceH prajApateH putro rOcyo nAma manuH smftaH // BrP_5.51 //
BUtyAM cotpAdito devyAM BOtyo nAma ruceH sutaH /
anAgatAS ca saptEte kalpe 'smin manavaH smftAH // BrP_5.52 //
tEr iyaM pfTivI sarvA saptadvIpA sapattanA /
pUrRaM yugasahasraM tu paripAlyA dvijottamAH // BrP_5.53 //
prajApatiS ca tapasA saMhAraM tezu nityaSaH /
yugAni saptatis tAni sAgrARi kaTitAni ca // BrP_5.54 //
kftatretAdiyuktAni manor antaram ucyate /
caturdaSEte manavaH kaTitAH kIrtivarDanAH // BrP_5.55 //
vedezu sapurARezu sarvezu praBavizRavaH /
prajAnAM patayo viprA Danyam ezAM prakIrtanam // BrP_5.56 //
manvantarezu saMhArAH saMhArAntezu saMBavAH /
na Sakyate 'ntas tezAM vE vaktuM varzaSatEr api // BrP_5.57 //
visargasya prajAnAM vE saMhArasya ca Bo dvijAH /
manvantarezu saMhArAH SrUyante dvijasattamAH // BrP_5.58 //
saSezAs tatra tizWanti devAH saptarziBiH saha /
tapasA brahmacaryeRa Srutena ca samanvitAH // BrP_5.59 //
pUrRe yugasahasre tu kalpo niHSeza ucyate /
tatra BUtAni sarvARi dagDAny AdityaraSmiBiH // BrP_5.60 //
brahmARam agrataH kftvA sahAdityagaREr dvijAH /
praviSanti suraSrezWaM harinArAyaRaM praBum // BrP_5.61 //
srazwAraM sarvaBUtAnAM kalpAntezu punaH punaH /
avyaktaH SASvato devas tasya sarvam idaM jagat // BrP_5.62 //
atra vaH kIrtayizyAmi manor vEvasvatasya vE /
visargaM muniSArdUlAH sAMpratasya mahAdyuteH // BrP_5.63 //
atra vaMSaprasaNgena kaTyamAnaM purAtanam /
yatrotpanno mahAtmA sa harir vfzRikule praBuH // BrP_5.64 //
{lomaharzaRa uvAca: }
vivasvAn kaSyapAj jajYe dAkzAyaRyAM dvijottamAH /
tasya BAryABavat saMjYA tvAzwrI devI vivasvataH // BrP_6.1 //
sureSvarIti viKyAtA trizu lokezu BAvinI /
sA vE BAryA Bagavato mArtaRqasya mahAtmanaH // BrP_6.2 //
BartfrUpeRa nAtuzyad rUpayOvanaSAlinI /
saMjYA nAma sutapasA sudIptena samanvitA // BrP_6.3 //
Adityasya hi tad rUpaM maRqalasya sutejasA /
gAtrezu paridagDaM vE nAtikAntam ivABavat // BrP_6.4 //
na Kalv ayaM mfto 'Rqasya iti snehAd aBAzata /
ajAnan kASyapas tasmAn mArtaRqa iti cocyate // BrP_6.5 //
tejas tv aByaDikaM tasya nityam eva vivasvataH /
yenAtitApayAm Asa trIMl lokAn kaSyapAtmajaH // BrP_6.6 //
trIRy apatyAni Bo viprAH saMjYAyAM tapatAM varaH /
Adityo janayAm Asa kanyAM dvO ca prajApatI // BrP_6.7 //
manur vEvasvataH pUrvaM SrAdDadevaH prajApatiH /
yamaS ca yamunA cEva yamajO saMbaBUvatuH // BrP_6.8 //
SyAmavarRaM tu tad rUpaM saMjYA dfzwvA vivasvataH /
asahantI tu svAM CAyAM savarRAM nirmame tataH // BrP_6.9 //
mAyAmayI tu sA saMjYA tasyAM CAyAsamutTitAm /
prAYjaliH praRatA BUtvA CAyA saMjYAM dvijottamAH // BrP_6.10 //
uvAca kiM mayA kAryaM kaTayasva Sucismite /
sTitAsmi tava nirdeSe SADi mAM varavarRini // BrP_6.11 //
{saMjYovAca: }
ahaM yAsyAmi BadraM te svam eva BavanaM pituH /
tvayEva Bavane mahyaM vastavyaM nirviSaNkayA // BrP_6.12 //
imO ca bAlakO mahyaM kanyA ceyaM sumaDyamA /
saMBAvyAs te na cAKyeyam idaM Bagavate kvacit // BrP_6.13 //
{savarRovAca: }
A kacagrahaRAd devi A SApAn nEva karhicit /
AKyAsyAmi namas tuByaM gacCa devi yaTAsuKam // BrP_6.14 //
{lomaharzaRa uvAca: }
samAdiSya savarRAM tu taTety uktA tayA ca sA /
tvazwuH samIpam agamad vrIqiteva tapasvinI // BrP_6.15 //
pituH samIpagA sA tu pitrA nirBartsitA SuBA /
BartuH samIpaM gacCeti niyuktA ca punaH punaH // BrP_6.16 //
AgacCad vaqavA BUtvA AcCAdya rUpam aninditA /
kurUn aTottarAn gatvA tfRAny aTa cacAra ha // BrP_6.17 //
dvitIyAyAM tu saMjYAyAM saMjYeyam iti cintayan /
Adityo janayAm Asa putram AtmasamaM tadA // BrP_6.18 //
pUrvajasya manor viprAH sadfSo 'yam iti praBuH /
manur evABavan nAmnA sAvarRa iti cocyate // BrP_6.19 //
dvitIyo yaH sutas tasyAH sa vijYeyaH SanEScaraH /
saMjYA tu pArTivI viprAH svasya putrasya vE tadA // BrP_6.20 //
cakArAByaDikaM snehaM na taTA pUrvajezu vE /
manus tasyAH kzamat tat tu yamas tasyA na cakzame // BrP_6.21 //
sa vE rozAc ca bAlyAc ca BAvino 'rTasya vAnaGa /
padA saMtarjayAm Asa saMjYAM vEvasvato yamaH // BrP_6.22 //
taM SaSApa tataH kroDAt sAvarRajananI tadA /
caraRaH patatAm eza taveti BfSaduHKitA // BrP_6.23 //
yamas tu tat pituH sarvaM prAYjaliH pratyavedayat /
BfSaM SApaBayodvignaH saMjYAvAkyEr viSaNkitaH // BrP_6.24 //
SApo 'yaM vinivarteta provAca pitaraM dvijAH /
mAtrA snehena sarvezu vartitavyaM sutezu vE // BrP_6.25 //
seyam asmAn apAsyeha vivasvan saMbuBUzati /
tasyAM mayodyataH pAdo na tu dehe nipAtitaH // BrP_6.26 //
bAlyAd vA yadi vA lOlyAn mohAt tat kzantum arhasi /
Sapto 'ham asmi lokeSa jananyA tapatAM vara /
tava prasAdAc caraRo na paten mama gopate // BrP_6.27 //
{vivasvAn uvAca: }
asaMSayaM putra mahad Bavizyaty atra kAraRam /
yena tvAm AviSat kroDo DarmajYaM satyavAdinam // BrP_6.28 //
na Sakyam etan miTyA tu kartuM mAtfvacas tava /
kfmayo mAMsam AdAya yAsyanty avanim eva ca // BrP_6.29 //
kftam evaM vacas taTyaM mAtus tava Bavizyati /
SApasya parihAreRa tvaM ca trAto Bavizyasi // BrP_6.30 //
AdityaS cAbravIt saMjYAM kimarTaM tanayezu vE /
tulyezv aByaDikaH sneha ekasmin kriyate tvayA // BrP_6.31 //
sA tat pariharantI tu nAcacakze vivasvate /
sa cAtmAnaM samADAya yogAt taTyam apaSyata // BrP_6.32 //
tAM SaptukAmo BagavAn nASapan munisattamAH /
mUrDajezu nijagrAha sa tu tAM munisattamAH // BrP_6.33 //
tataH sarvaM yaTAvfttam Acacakze vivasvate /
vivasvAn aTa tac CrutvA krudDas tvazwAram aByagAt // BrP_6.34 //
dfzwvA tu taM yaTAnyAyam arcayitvA viBAvasum /
nirdagDukAmaM rozeRa sAntvayAm Asa vE tadA // BrP_6.35 //
{tvazwovAca: }
tavAtitejasAvizwam idaM rUpaM na SoBate /
asahantI ca saMjYA sA vane carati SAqvale // BrP_6.36 //
drazwA hi tAM BavAn adya svAM BAryAM SuBacAriRIm /
SlAGyAM yogabalopetAM yogam AsTAya gopate // BrP_6.37 //
anukUlaM tu te deva yadi syAn mama saMmatam /
rUpaM nirvartayAmy adya tava kAntam ariMdama // BrP_6.38 //
tato 'ByupagamAt tvazwA mArtaRqasya vivasvataH /
Bramim Aropya tat tejaH SAtayAm Asa Bo dvijAH // BrP_6.39 //
tato nirBAsitaM rUpaM tejasA saMhatena vE /
kAntAt kAntataraM drazwum aDikaM SuSuBe tadA // BrP_6.40 //
dadarSa yogam AsTAya svAM BAryAM vaqavAM tataH /
aDfzyAM sarvaBUtAnAM tejasA niyamena ca // BrP_6.41 //
vaqavAvapuzA viprAS carantIm akutoBayAm /
so 'SvarUpeRa BagavAMs tAM muKe samaBAvayat // BrP_6.42 //
mETunAya vicezwantIM parapuMso 'vaSaNkayA /
sA tan niravamac CukraM nAsikAByAM vivasvataH // BrP_6.43 //
devO tasyAm ajAyetAm aSvinO BizajAM varO /
nAsatyaS cEva dasraS ca smftO dvAv aSvinAv iti // BrP_6.44 //
mArtaRqasyAtmajAv etAv azwamasya prajApateH /
tAM tu rUpeRa kAntena darSayAm Asa BAskaraH // BrP_6.45 //
sA tu dfzwvEva BartAraM tutoza munisattamAH /
yamas tu karmaRA tena BfSaM pIqitamAnasaH // BrP_6.46 //
DarmeRa raYjayAm Asa DarmarAja imAH prajAH /
sa leBe karmaRA tena SuBena paramadyutiH // BrP_6.47 //
pitFRAm ADipatyaM ca lokapAlatvam eva ca /
manuH prajApatis tv AsIt sAvarRiH sa tapoDanAH // BrP_6.48 //
BAvyaH samAgate tasmin manuH sAvarRike 'ntare /
merupfzWe tapo nityam adyApi sa caraty uta // BrP_6.49 //
BrAtA SanEScaras tasya grahatvaM sa tu labDavAn /
tvazwA tu tejasA tena vizRoS cakram akalpayat // BrP_6.50 //
tad apratihataM yudDe dAnavAntacikIrzayA /
yavIyasI tu sApy AsId yamI kanyA yaSasvinI // BrP_6.51 //
aBavac ca saricCrezWA yamunA lokapAvanI /
manur ity ucyate loke sAvarRa iti cocyate // BrP_6.52 //
dvitIyo yaH sutas tasya manor BrAtA SanEScaraH /
grahatvaM sa ca leBe vE sarvalokABipUjitaH // BrP_6.53 //
ya idaM janma devAnAM SfRuyAn narasattamaH /
ApadaM prApya mucyeta prApnuyAc ca mahad yaSaH // BrP_6.54 //
{lomaharzaRa uvAca: }
manor vEvasvatasyAsan putrA vE nava tatsamAH /
ikzvAkuS cEva nABAgo DfzwaH SaryAtir eva ca // BrP_7.1 //
narizyantaS ca zazWo vE prAMSU rizwaS ca saptamaH /
karUzaS ca pfzaDraS ca navEte munisattamAH // BrP_7.2 //
akarot putrakAmas tu manur izwiM prajApatiH /
mitrAvaruRayor viprAH pUrvam eva mahAmatiH // BrP_7.3 //
anutpannezu bahuzu putrezv etezu Bo dvijAH /
tasyAM ca vartamAnAyAm izwyAM ca dvijasattamAH // BrP_7.4 //
mitrAvaruRayor aMSe manur Ahutim Avahat /
tatra divyAmbaraDarA divyABaraRaBUzitA // BrP_7.5 //
divyasaMhananA cEva ilA jajYa iti SrutiH /
tAm ilety eva hovAca manur daRqaDaras tadA // BrP_7.6 //
anugacCasva mAM Badre tam ilA pratyuvAca ha /
Darmayuktam idaM vAkyaM putrakAmaM prajApatim // BrP_7.7 //
{ilovAca: }
mitrAvaruRayor aMSe jAtAsmi vadatAM vara /
tayoH sakASaM yAsyAmi na mAM DarmahatAM kuru // BrP_7.8 //
sEvam uktvA manuM devaM mitrAvaruRayor ilA /
gatvAntikaM varArohA prAYjalir vAkyam abravIt // BrP_7.9 //
{ilovAca: }
aMSe 'smi yuvayor jAtA devO kiM karavARi vAm /
manunA cAham uktA vAE anugacCasva mAm iti // BrP_7.10 //
tO taTAvAdinIM sADvIm ilAM DarmaparAyaRAm /
mitraS ca varuRaS coBAv Ucatus tAM dvijottamAH // BrP_7.11 //
{mitrAvaruRAv UcatuH: }
anena tava DarmeRa praSrayeRa damena ca /
satyena cEva suSroRi prItO svo varavarRini // BrP_7.12 //
Avayos tvaM mahABAge KyAtiM kanyeti yAsyasi //* BrP_7.13 //
manor vaMSakaraH putras tvam eva ca Bavizyasi /
sudyumna iti viKyAtas trizu lokezu SoBane // BrP_7.14 //
jagatpriyo DarmaSIlo manor vaMSavivarDanaH /
nivfttA sA tu tac CrutvA gacCantI pitur antikAt // BrP_7.15 //
buDenAntaram AsAdya mETunAyopamantritA /
somaputrAd buDAd viprAs tasyAM jajYe purUravAH // BrP_7.16 //
janayitvA tataH sA tam ilA sudyumnatAM gatA /
sudyumnasya tu dAyAdAs trayaH paramaDArmikAH // BrP_7.17 //
utkalaS ca gayaS cEva vinatASvaS ca Bo dvijAH /
utkalasyotkalA viprA vinatASvasya paScimAH // BrP_7.18 //
dik pUrvA muniSArdUlA gayasya tu gayA smftA /
pravizwe tu manO viprA divAkaram ariMdamam // BrP_7.19 //
daSaDA tat punaH kzatram akarot pfTivIm imAm /
ikzvAkur jyezWadAyAdo maDyadeSam avAptavAn // BrP_7.20 //
kanyABAvAt tu sudyumno nEtad rAjyam avAptavAn /
vasizWavacanAt tv AsIt pratizWAne mahAtmanaH // BrP_7.21 //
pratizWA DarmarAjasya sudyumnasya dvijottamAH /
tat purUravase prAdAd rAjyaM prApya mahAyaSAH // BrP_7.22 //
mAnaveyo muniSrezWAH strIpuMsor lakzaREr yutaH /
DftavAMs tAm ilety evaM sudyumneti ca viSrutaH // BrP_7.23 //
nArizyantAH SakAH putrA nABAgasya tu Bo dvijAH /
ambarIzo 'Bavat putraH pArTivarzaBasattamaH // BrP_7.24 //
Dfzwasya DArzwakaM kzatraM raRadfptaM baBUva ha /
karUzasya ca kArUzAH kzatriyA yudDadurmadAH // BrP_7.25 //
nABAgaDfzwaputrAS ca kzatriyA vESyatAM gatAH /
prAMSor eko 'Bavat putraH prajApatir iti smftaH // BrP_7.26 //
narizyantasya dAyAdo rAjA daRqaDaro yamaH /
SaryAter miTunaM tv AsId Anarto nAma viSrutaH // BrP_7.27 //
putraH kanyA sukanyA ca yA patnI cyavanasya ha /
Anartasya tu dAyAdo rEvo nAma mahAdyutiH // BrP_7.28 //
AnartavizayaS cEva purI cAsya kuSasTalI /
rEvasya rEvataH putraH kakudmI nAma DArmikaH // BrP_7.29 //
jyezWaH putraH sa tasyAsId rAjyaM prApya kuSasTalIm /
sa kanyAsahitaH SrutvA gAnDarvaM brahmaRo 'ntike // BrP_7.30 //
muhUrtaBUtaM devasya tasTO bahuyugaM dvijAH /
AjagAma sa cEvATa svAM purIM yAdavEr vftAm // BrP_7.31 //
kftAM dvAravatIM nAma bahudvArAM manoramAm /
BojavfzRyanDakEr guptAM vasudevapurogamEH // BrP_7.32 //
tatrEva rEvato jYAtvA yaTAtattvaM dvijottamAH /
kanyAM tAM baladevAya suBadrAM nAma revatIm // BrP_7.33 //
dattvA jagAma SiKaraM meros tapasi saMsTitaH /
reme rAmo 'pi DarmAtmA revatyA sahitaH suKI // BrP_7.34 //
{munaya UcuH: }
kaTaM bahuyuge kAle samatIte mahAmate /
na jarA revatIM prAptA rEvataM ca kakudminam // BrP_7.35 //
meruM gatasya vA tasya SaryAteH saMtatiH kaTam /
sTitA pfTivyAm adyApi Srotum icCAma tattvataH // BrP_7.36 //
{lomaharzaRa uvAca: }
na jarA kzutpipAsA vA na mftyur munisattamAH /
ftucakraM praBavati brahmaloke sadAnaGAH /
kakudminaH svarlokaM tu rEvatasya gatasya ha // BrP_7.37 //
hftA puRyajanEr viprA rAkzasEH sA kuSasTalI /
tasya BrAtfSataM tv AsId DArmikasya mahAtmanaH // BrP_7.38 //
tad vaDyamAnaM rakzoBir diSaH prAkrAmad acyutAH /
vidrutasya ca viprendrAs tasya BrAtfSatasya vE // BrP_7.39 //
anvavAyas tu sumahAMs tatra tatra dvijottamAH /
tezAM hy ete muniSrezWAH SaryAtA iti viSrutAH // BrP_7.40 //
kzatriyA guRasaMpannA dikzu sarvAsu viSrutAH /
SarvaSaH sarvagahanaM pravizwAs te mahOjasaH // BrP_7.41 //
nABAgarizwaputrO dvO vESyO brAhmaRatAM gatO /
karUzasya tu kArUzAH kzatriyA yudDadurmadAH // BrP_7.42 //
pfzaDro hiMsayitvA tu guror gAM dvijasattamAH /
SApAc CUdratvam Apanno navEte parikIrtitAH // BrP_7.43 //
vEvasvatasya tanayA muner vE munisattamAH /
kzuvatas tu manor viprA ikzvAkur aBavat sutaH // BrP_7.44 //
tasya putraSataM tv AsId ikzvAkor BUridakziRam /
tezAM vikukzir jyezWas tu vikukzitvAd ayoDatAm // BrP_7.45 //
prAptaH paramaDarmajYa so 'yoDyADipatiH praBuH /
SakunipramuKAs tasya putrAH paYcaSataM smftAH // BrP_7.46 //
uttarApaTadeSasya rakzitAro mahAbalAH /
catvAriMSad daSAzwO ca dakziRasyAM taTA diSi // BrP_7.47 //
vaSAtipramuKAS cAnye rakzitAro dvijottamAH /
ikzvAkus tu vikukziM vAE azwakAyAm aTAdiSat // BrP_7.48 //
mAMsam Anaya SrAdDArTaM mfgAn hatvA mahAbala /
SrAdDakarmaRi coddizwo akfte SrAdDakarmaRi // BrP_7.49 //
BakzayitvA SaSaM viprAH SaSAdo mfgayAM gataH /
ikzvAkuRA parityakto vasizWavacanAt praBuH // BrP_7.50 //
ikzvAkO saMsTite viprAH SaSAdas tu nfpo 'Bavat /
SaSAdasya tu dAyAdaH kakutsTo nAma vIryavAn // BrP_7.51 //
anenAs tu kakutsTasya pfTuS cAnenasaH smftaH /
vizwarASvaH pfToH putras tasmAd Ardras tv ajAyata // BrP_7.52 //
Ardras tu yuvanASvas tu SrAvastas tatsuto dvijAH /
jajYe SrAvastako rAjA SrAvastI yena nirmitA // BrP_7.53 //
SrAvastasya tu dAyAdo bfhadaSvo mahIpatiH /
kuvalASvaH sutas tasya rAjA paramaDArmikaH // BrP_7.54 //
yaH sa DunDuvaDAd rAjA DunDumAratvam AgataH //* BrP_7.55 //
{munaya UcuH: }
DunDor vaDaM mahAprAjYa Srotum icCAma tattvataH /
yadvaDAt kuvalASvo 'sO DunDumAratvam AgataH // BrP_7.56 //
{lomaharzaRa uvAca: }
kuvalASvasya putrARAM Satam uttamaDanvinAm /
sarve vidyAsu nizRAtA balavanto durAsadAH // BrP_7.57 //
baBUvur DArmikAH sarve yajvAno BUridakziRAH /
kuvalASvaM pitA rAjye bfhadaSvo nyayojayat // BrP_7.58 //
putrasaMkrAmitaSrIs tu vanaM rAjA viveSa ha /
tam uttaNko 'Ta viprarziH prayAntaM pratyavArayat // BrP_7.59 //
{uttaNka uvAca: }
BavatA rakzaRaM kAryaM tac ca kartuM tvam arhasi /
nirudvignas tapaS cartuM nahi Saknomi pArTiva // BrP_7.60 //
mamASramasamIpe vE samezu maruDanvasu /
samudro vAlukApUrRa uddAlaka iti smftaH // BrP_7.61 //
devatAnAm avaDyaS ca mahAkAyo mahAbalaH /
antarBUmigatas tatra vAlukAntarhito mahAn // BrP_7.62 //
rAkzasasya maDoH putro DunDur nAma mahAsuraH /
Sete lokavinASAya tapa AsTAya dAruRam // BrP_7.63 //
saMvatsarasya paryante sa niSvAsaM vimuYcati /
yadA tadA mahI tatra calati sma narADipa // BrP_7.64 //
tasya niHSvAsavAtena raja udDUyate mahat /
AdityapaTam Avftya saptAhaM BUmikampanam // BrP_7.65 //
savisPuliNgaM sANgAraM saDUmam atidAruRam /
tena tAta na Saknomi tasmin sTAtuM sva ASrame // BrP_7.66 //
taM mAraya mahAkAyaM lokAnAM hitakAmyayA /
lokAH svasTA Bavanty adya tasmin vinihate tvayA // BrP_7.67 //
tvaM hi tasya vaDAyEkaH samarTaH pfTivIpate /
vizRunA ca varo datto mahyaM pUrvayuge nfpa // BrP_7.68 //
yas taM mahAsuraM rOdraM hanizyati mahAbalam /
tasya tvaM varadAnena tejaS cAKyApayizyasi // BrP_7.69 //
nahi DunDur mahAtejAs tejasAlpena Sakyate /
nirdagDuM pfTivIpAla ciraM yugaSatEr api // BrP_7.70 //
vIryaM ca sumahat tasya devEr api durAsadam /
sa evam ukto rAjarzir uttaNkena mahAtmanA /
kuvalASvaM sutaM prAdAt tasmE DunDunibarhaRe // BrP_7.71 //
{bfhadaSva uvAca: }
Bagavan nyastaSastro 'ham ayaM tu tanayo mama /
Bavizyati dvijaSrezWa DunDumAro na saMSayaH // BrP_7.72 //
sa taM vyAdiSya tanayaM rAjarzir DunDumAraRe /
jagAma parvatAyEva nfpatiH saMSitavrataH // BrP_7.73 //
{lomaharzaRa uvAca: }
kuvalASvas tu putrARAM Satena saha Bo dvijAH /
prAyAd uttaNkasahito DunDos tasya nibarhaRe // BrP_7.74 //
tam AviSat tadA vizRus tejasA BagavAn praBuH /
uttaNkasya niyogAd vE lokAnAM hitakAmyayA // BrP_7.75 //
tasmin prayAte durDarze divi Sabdo mahAn aBUt /
eza SrImAn avaDyo 'dya DunDumAro Bavizyati // BrP_7.76 //
divyEr ganDES ca mAlyES ca taM devAH samavAkiran /
devadunduBayaS cEva praRedur dvijasattamAH // BrP_7.77 //
sa gatvA jayatAM SrezWas tanayEH saha vIryavAn /
samudraM KAnayAm Asa vAlukAntaram avyayam // BrP_7.78 //
tasya putrEH KanadBiS ca vAlukAntarhitas tadA /
DunDur AsAdito viprA diSam Avftya paScimAm // BrP_7.79 //
muKajenAgninA kroDAl lokAn udvartayann iva /
vAri susrAva vegena mahodaDir ivodaye // BrP_7.80 //
sOmasya muniSArdUlA varormikalilo mahAn /
tasya putraSataM dagDaM triBir UnaM tu rakzasA // BrP_7.81 //
tataH sa rAjA dyutimAn rAkzasaM taM mahAbalam /
AsasAda mahAtejA DunDuM DunDuvinASanaH // BrP_7.82 //
tasya vArimayaM vegam ApIya sa narADipaH /
yogI yogena vahniM ca SamayAm Asa vAriRA // BrP_7.83 //
nihatya taM mahAkAyaM balenodakarAkzasam /
uttaNkaM darSayAm Asa kftakarmA narADipaH // BrP_7.84 //
uttaNkas tu varaM prAdAt tasmE rAjYe mahAtmane /
dadO tasyAkzayaM vittaM SatruBiS cAparAjitam // BrP_7.85 //
Darme ratiM ca satataM svarge vAsaM taTAkzayam /
putrARAM cAkzayAMl lokAn svarge ye rakzasA hatAH // BrP_7.86 //
tasya putrAs trayaH SizwA dfQASvo jyezWa ucyate /
candrASvakapilASvO tu kanIyAMsO kumArakO // BrP_7.87 //
DOnDumArer dfQASvasya haryaSvaS cAtmajaH smftaH /
haryaSvasya nikumBo 'BUt kzatraDarmarataH sadA // BrP_7.88 //
saMhatASvo nikumBasya suto raRaviSAradaH /
akfSASvakfSASvO tu saMhatASvasutO dvijAH // BrP_7.89 //
tasya hEmavatI kanyA satAM matA dfzadvatI /
viKyAtA trizu lokezu putraS cAsyAH prasenajit // BrP_7.90 //
leBe prasenajid BAryAM gOrIM nAma pativratAm /
aBiSastA tu sA BartrA nadI vE bAhudABavat // BrP_7.91 //
tasya putro mahAn AsId yuvanASvo narADipaH /
mAnDAtA yuvanASvasya trilokavijayI sutaH // BrP_7.92 //
tasya cEtraraTI BAryA SaSabindoH sutABavat /
sADvI bindumatI nAma rUpeRAsadfSI Buvi // BrP_7.93 //
pativratA ca jyezWA ca BrAtFRAm ayutasya vE /
tasyAm utpAdayAm Asa mAnDAtA dvO sutO dvijAH // BrP_7.94 //
purukutsaM ca DarmajYaM mucukundaM ca pArTivam /
purukutsasutas tv AsIt trasadasyur mahIpatiH // BrP_7.95 //
narmadAyAm aTotpannaH saMBUtas tasya cAtmajaH /
saMBUtasya tu dAyAdas triDanvA ripumardanaH // BrP_7.96 //
rAjYas triDanvanas tv AsId vidvAMs trayyAruRaH praBuH /
tasya satyavrato nAma kumAro 'BUn mahAbalaH // BrP_7.97 //
parigrahaRamantrARAM viGnaM cakre sudurmatiH /
yena BAryA kftodvAhA hftA cEva parasya ha // BrP_7.98 //
bAlyAt kAmAc ca mohAc ca sAhasAc cApalena ca /
jahAra kanyAM kAmArtaH kasyacit puravAsinaH // BrP_7.99 //
aDarmaSaNkunA tena taM sa trayyAruRo 'tyajat /
apaDvaMseti bahuSo vadan kroDasamanvitaH // BrP_7.100 //
so 'bravIt pitaraM tyaktaH kva gacCAmIti vE muhuH /
pitA ca tam aTovAca SvapAkEH saha vartaya // BrP_7.101 //
nAhaM putreRa putrArTI tvayAdya kulapAMsana /
ity uktaH sa nirAkrAman nagarAd vacanAt pituH // BrP_7.102 //
na ca taM vArayAm Asa vasizWo BagavAn fziH /
sa tu satyavrato viprAH SvapAkAvasaTAntike // BrP_7.103 //
pitrA tyakto 'vasad vIraH pitApy asya vanaM yayO /
tatas tasmiMs tu vizaye nAvarzat pAkaSAsanaH // BrP_7.104 //
samA dvAdaSa Bo viprAs tenADarmeRa vE tadA /
dArAMs tu tasya vizaye viSvAmitro mahAtapAH // BrP_7.105 //
saMnyasya sAgarAnte tu cakAra vipulaM tapaH /
tasya patnI gale badDvA maDyamaM putram Orasam // BrP_7.106 //
Sezasya BaraRArTAya vyakrIRAd goSatena vE /
taM ca badDaM gale dfzwvA vikrayArTaM nfpAtmajaH // BrP_7.107 //
maharziputraM DarmAtmA mokzayAm Asa Bo dvijAH /
satyavrato mahAbAhur BaraRaM tasya cAkarot // BrP_7.108 //
viSvAmitrasya tuzwyarTam anukampArTam eva ca /
so 'Bavad gAlavo nAma gale banDAn mahAtapAH /
maharziH kOSiko DImAMs tena vIreRa mokzitaH // BrP_7.109 //
{lomaharzaRa uvAca: }
satyavratas tu BaktyA ca kfpayA ca pratijYayA /
viSvAmitrakalatraM tu baBAra vinaye sTitaH // BrP_8.1 //
hatvA mfgAn varAhAMS ca mahizAMS ca vanecarAn /
viSvAmitrASramAByASe mAMsaM vfkze babanDa ca // BrP_8.2 //
upAMSuvratam AsTAya dIkzAM dvAdaSavArzikIm /
pitur niyogAd avasat tasmin vanagate nfpe // BrP_8.3 //
ayoDyAM cEva rAjyaM ca taTEvAntaHpuraM muniH /
yAjyopADyAyasaMyogAd vasizWaH paryarakzata // BrP_8.4 //
satyavratas tu bAlyAc ca BAvino 'rTasya vE balAt /
vasizWe 'ByaDikaM manyuM DArayAm Asa nityaSaH // BrP_8.5 //
pitrA hi taM tadA rAzwrAt tyajyamAnaM priyaM sutam /
nivArayAm Asa munir bahunA kAraRena na // BrP_8.6 //
pARigrahaRamantrARAM nizWA syAt saptame pade /
na ca satyavratas tasmAd DatavAn saptame pade // BrP_8.7 //
jAnan DarmaM vasizWas tu na mAM trAtIti Bo dvijAH /
satyavratas tadA rozaM vasizWe manasAkarot // BrP_8.8 //
guRabudDyA tu BagavAn vasizWaH kftavAMs taTA /
na ca satyavratas tasya tam upAMSum abuDyata // BrP_8.9 //
tasminn aparitozaS ca pitur AsIn mahAtmanaH /
tena dvAdaSa varzARi nAvarzat pAkaSAsanaH // BrP_8.10 //
tena tv idAnIM vihitAM dIkzAM tAM durvahAM Buvi /
kulasya nizkftir viprAH kftA sA vE Baved iti // BrP_8.11 //
na taM vasizWo BagavAn pitrA tyaktaM nyavArayat /
aBizekzyAmy ahaM putram asyety evaMmatir muniH // BrP_8.12 //
sa tu dvAdaSa varzARi tAM dIkzAm avahad balI /
avidyamAne mAMse tu vasizWasya mahAtmanaH // BrP_8.13 //
sarvakAmaduGAM dogDrIM sa dadarSa nfpAtmajaH /
tAM vE kroDAc ca mohAc ca SramAc cEva kzuDAnvitaH // BrP_8.14 //
deSaDarmagato rAjA jaGAna munisattamAH /
tanmAMsaM sa svayaM cEva viSvAmitrasya cAtmajAn // BrP_8.15 //
BojayAm Asa tac CrutvA vasizWo 'py asya cukruDe //* BrP_8.16 //
{vasizWa uvAca: }
pAtayeyam ahaM krUra tava SaNkum asaMSayam /
yadi te dvAv imO SaNkU na syAtAM vE kftO punaH // BrP_8.17 //
pituS cAparitozeRa gurudogDrIvaDena ca /
aprokzitopayogAc ca triviDas te vyatikramaH // BrP_8.18 //
evaM trIRy asya SaNkUni tAni dfzwvA mahAtapAH /
triSaNkur iti hovAca triSaNkus tena sa smftaH // BrP_8.19 //
viSvAmitrasya dArARAm anena BaraRaM kftam /
tena tasmE varaM prAdAn muniH prItas triSaNkave // BrP_8.20 //
CandyamAno vareRATa varaM vavre nfpAtmajaH /
saSarIro vraje svargam ity evaM yAcito varaH // BrP_8.21 //
anAvfzwiBaye tasmin gate dvAdaSavArzike /
pitrye rAjye 'BizicyATa yAjayAm Asa pArTivam // BrP_8.22 //
mizatAM devatAnAM ca vasizWasya ca kOSikaH /
divam AropayAm Asa saSarIraM mahAtapAH // BrP_8.23 //
tasya satyaraTA nAma patnI kEkeyavaMSajA /
kumAraM janayAm Asa hariScandram akalmazam // BrP_8.24 //
sa vE rAjA hariScandras trESaNkava iti smftaH /
AhartA rAjasUyasya samrAq iti ha viSrutaH // BrP_8.25 //
hariScandrasya putro 'BUd rohito nAma pArTivaH /
harito rohitasyATa caYcur hArita ucyate // BrP_8.26 //
vijayaS ca muniSrezWAS caYcuputro baBUva ha /
jetA sa sarvapfTivIM vijayas tena sa smftaH // BrP_8.27 //
rurukas tanayas tasya rAjA DarmArTakovidaH /
rurukasya vfkaH putro vfkAd bAhus tu jajYivAn // BrP_8.28 //
hEhayAs tAlajaNGAS ca nirasyanti sma taM nfpam /
tatpatnI garBam AdAya OrvasyASramam AviSat // BrP_8.29 //
nAsatyo DArmikaS cEva sa ha Darmayuge 'Bavat /
sagaras tu suto bAhor yajYe saha gareRa vE // BrP_8.30 //
OrvasyASramam AsAdya BArgaveRABirakzitaH /
Agneyam astraM labDvA ca BArgavAt sagaro nfpaH // BrP_8.31 //
jigAya pfTivIM hatvA tAlajaNGAn sahEhayAn /
SakAnAM pahnavAnAM ca DarmaM nirasad acyutaH /
kzatriyARAM muniSrezWAH pAradAnAM ca Darmavit // BrP_8.32 //
{munaya UcuH: }
kaTaM sa sagaro jAto gareREva sahAcyutaH /
kimarTaM ca SakAdInAM kzatriyARAM mahOjasAm // BrP_8.33 //
DarmAn kulocitAn rAjA krudDo nirasad acyutaH /
etan naH sarvam Acakzva vistareRa mahAmate // BrP_8.34 //
{lomaharzaRa uvAca: }
bAhor vyasaninaH pUrvaM hftaM rAjyam aBUt kila /
hEhayEs tAlajaNGES ca SakEH sArDaM dvijottamAH // BrP_8.35 //
yavanAH pAradAS cEva kAmbojAH pahnavAs taTA /
ete hy api gaRAH paYca hEhayArTe parAkraman // BrP_8.36 //
hftarAjyas tadA rAjA sa vE bAhur vanaM yayO /
patnyA cAnugato duHKI tatra prARAn avAsfjat // BrP_8.37 //
patnI tu yAdavI tasya sagarBA pfzWato 'nvagAt /
sapatnyA ca garas tasyE dattaH pUrvaM kilAnaGAH // BrP_8.38 //
sA tu BartuS citAM kftvA vane tAm aByarohata /
Orvas tAM BArgavo viprAH kAruRyAt samavArayat // BrP_8.39 //
tasyASrame ca garBaH sa gareREva sahAcyutaH /
vyajAyata mahAbAhuH sagaro nAma pArTivaH // BrP_8.40 //
Orvas tu jAtakarmAdIMs tasya kftvA mahAtmanaH /
aDyApya vedaSAstrARi tato 'straM pratyapAdayat // BrP_8.41 //
AgneyaM tu mahABAgA amarEr api duHsaham /
sa tenAstrabalenAjO balena ca samanvitaH // BrP_8.42 //
hEhayAn vijaGAnASu krudDo rudraH paSUn iva /
AjahAra ca lokezu kIrtiM kIrtimatAM varaH // BrP_8.43 //
tataH SakAMS ca yavanAn kAmbojAn pAradAMs taTA /
pahnavAMS cEva niHSezAn kartuM vyavasito nfpaH // BrP_8.44 //
te vaDyamAnA vIreRa sagareRa mahAtmanA /
vasizWaM SaraRaM gatvA praRipetur manIziRam // BrP_8.45 //
vasizWas tv aTa tAn dfzwvA samayena mahAdyutiH /
sagaraM vArayAm Asa tezAM dattvABayaM tadA // BrP_8.46 //
sagaraH svAM pratijYAM tu guror vAkyaM niSamya ca /
DarmaM jaGAna tezAM vE vezAn anyAMS cakAra ha // BrP_8.47 //
arDaM SakAnAM Siraso muRqayitvA vyasarjayat /
yavanAnAM SiraH sarvaM kAmbojAnAM taTEva ca // BrP_8.48 //
pAradA muktakeSAS ca pahnavAY SmaSruDAriRaH /
niHsvADyAyavazawkArAH kftAs tena mahAtmanA // BrP_8.49 //
SakA yavanakAmbojAH pAradAS ca dvijottamAH /
koRisarpA mAhizakA darvAS colAH sakeralAH // BrP_8.50 //
sarve te kzatriyA viprA Darmas tezAM nirAkftaH /
vasizWavacanAd rAjYA sagareRa mahAtmanA // BrP_8.51 //
sa DarmavijayI rAjA vijityemAM vasuMDarAm /
aSvaM pracArayAm Asa vAjimeDAya dIkzitaH // BrP_8.52 //
tasya cArayataH so 'SvaH samudre pUrvadakziRe /
velAsamIpe 'pahfto BUmiM cEva praveSitaH // BrP_8.53 //
sa taM deSaM tadA putrEH KAnayAm Asa pArTivaH /
Asedus te tadA tatra KanyamAne mahArRave // BrP_8.54 //
tam AdipuruzaM devaM hariM kfzRaM prajApatim /
vizRuM kapilarUpeRa svapantaM puruzaM tadA // BrP_8.55 //
tasya cakzuHsamutTena tejasA pratibuDyataH /
dagDAH sarve muniSrezWAS catvAras tv avaSezitAH // BrP_8.56 //
barhiketuH suketuS ca taTA DarmaraTo nfpaH /
SUraH paYcanadaS cEva tasya vaMSakarA nfpAH // BrP_8.57 //
prAdAc ca tasmE BagavAn harir nArAyaRo varam /
akzayaM vaMSam ikzvAkoH kIrtiM cApy anivartinIm // BrP_8.58 //
putraM samudraM ca viBuH svarge vAsaM taTAkzayam /
samudraS cArGam AdAya vavande taM mahIpatim // BrP_8.59 //
sAgaratvaM ca leBe sa karmaRA tena tasya ha /
taM cASvameDikaM so 'SvaM samudrAd upalabDavAn // BrP_8.60 //
AjahArASvameDAnAM SataM sa sumahAtapAH /
putrARAM ca sahasrARi zazwis tasyeti naH Srutam // BrP_8.61 //
{munaya UcuH: }
sagarasyAtmajA vIrAH kaTaM jAtA mahAbalAH /
vikrAntAH zazwisAhasrA viDinA kena sattama // BrP_8.62 //
{lomaharzaRa uvAca: }
dve BArye sagarasyAstAM tapasA dagDakilbize /
jyezWA vidarBaduhitA keSinI nAma nAmataH // BrP_8.63 //
kanIyasI tu mahatI patnI paramaDarmiRI /
arizwanemiduhitA rUpeRApratimA Buvi // BrP_8.64 //
Orvas tAByAM varaM prAdAt tad buDyaDvaM dvijottamAH /
zazwiM putrasahasrARi gfhRAtv ekA nitambinI // BrP_8.65 //
ekaM vaMSaDaraM tv ekA yaTezwaM varayatv iti /
tatrEkA jagfhe putrAn zazwisAhasrasaMmitAn // BrP_8.66 //
ekaM vaMSaDaraM tv ekA taTety Aha tato muniH /
rAjA paYcajano nAma baBUva sa mahAdyutiH // BrP_8.67 //
itarA suzuve tumbIM bIjapUrRAm iti SrutiH /
tatra zazwisahasrARi garBAs te tilasaMmitAH // BrP_8.68 //
saMbaBUvur yaTAkAlaM vavfDuS ca yaTAsuKam /
GftapUrRezu kumBezu tAn garBAn nidaDe tataH // BrP_8.69 //
DAtrIS cEkEkaSaH prAdAt tAvatIH pozaRe nfpaH /
tato daSasu mAsezu samuttasTur yaTAkramam // BrP_8.70 //
kumArAs te yaTAkAlaM sagaraprItivarDanAH /
zazwiputrasahasrARi tasyEvam aBavan dvijAH // BrP_8.71 //
garBAd alAbUmaDyAd vE jAtAni pfTivIpateH /
tezAM nArAyaRaM tejaH pravizwAnAM mahAtmanAm // BrP_8.72 //
ekaH paYcajano nAma putro rAjA baBUva ha /
SUraH paYcajanasyAsId aMSumAn nAma vIryavAn // BrP_8.73 //
dilIpas tasya tanayaH KawvANga iti viSrutaH /
yena svargAd ihAgatya muhUrtaM prApya jIvitam // BrP_8.74 //
trayo 'BisaMDitA lokA budDyA satyena cAnaGAH /
dilIpasya tu dAyAdo mahArAjo BagIraTaH // BrP_8.75 //
yaH sa gaNgAM saricCrezWAm avAtArayata praBuH /
samudram Anayac cEnAM duhitftve 'py akalpayat // BrP_8.76 //
tasmAd BAgIraTI gaNgA kaTyate vaMSacintakEH /
BagIraTasuto rAjA Sruta ity aBiviSrutaH // BrP_8.77 //
nABAgas tu SrutasyAsIt putraH paramaDArmikaH /
ambarIzas tu nABAgiH sinDudvIpapitABavat // BrP_8.78 //
ayutAjit tu dAyAdaH sinDudvIpasya vIryavAn /
ayutAjitsutas tv AsId ftuparRo mahAyaSAH // BrP_8.79 //
divyAkzahfdayajYo vE rAjA nalasaKo balI /
ftuparRasutas tv AsId ArtaparRir mahAyaSAH // BrP_8.80 //
sudAsas tasya tanayo rAjA indrasaKo 'Bavat /
sudAsasya sutaH proktaH sOdAso nAma pArTivaH // BrP_8.81 //
KyAtaH kalmAzapAdo vE rAjA mitrasaho 'Bavat /
kalmAzapAdasya sutaH sarvakarmeti viSrutaH // BrP_8.82 //
anaraRyas tu putro 'BUd viSrutaH sarvakarmaRaH /
anaraRyasuto niGno niGnato dvO baBUvatuH // BrP_8.83 //
anamitro raGuS cEva pArTivarzaBasattamO /
anamitrasuto rAjA vidvAn duliduho 'Bavat // BrP_8.84 //
dilIpas tanayas tasya rAmasya prapitAmahaH /
dIrGabAhur dilIpasya raGur nAmnA suto 'Bavat // BrP_8.85 //
ayoDyAyAM mahArAjo yaH purAsIn mahAbalaH /
ajas tu rAGavo jajYe taTA daSaraTo 'py ajAt // BrP_8.86 //
rAmo daSaraTAj jajYe DarmAtmA sumahAyaSAH /
rAmasya tanayo jajYe kuSa ity aBisaMjYitaH // BrP_8.87 //
atiTis tu kuSAj jajYe DarmAtmA sumahAyaSAH /
atiTes tv aBavat putro nizaDo nAma vIryavAn // BrP_8.88 //
nizaDasya nalaH putro naBaH putro nalasya ca /
naBasya puRqarIkas tu kzemaDanvA tataH smftaH // BrP_8.89 //
kzemaDanvasutas tv AsId devAnIkaH pratApavAn /
AsId ahInagur nAma devAnIkAtmajaH praBuH // BrP_8.90 //
ahInagos tu dAyAdaH suDanvA nAma pArTivaH /
suDanvanaH sutaS cApi tato jajYe Salo nfpaH // BrP_8.91 //
ukyo nAma sa DarmAtmA Salaputro baBUva ha /
vajranABaH sutas tasya nalas tasya mahAtmanaH // BrP_8.92 //
nalO dvAv eva viKyAtO purARe munisattamAH /
vIrasenAtmajaS cEva yaS cekzvAkukulodvahaH // BrP_8.93 //
ikzvAkuvaMSapraBavAH prADAnyena prakIrtitAH /
ete vivasvato vaMSe rAjAno BUritejasaH // BrP_8.94 //
paWan samyag imAM sfzwim Adityasya vivasvataH /
SrAdDadevasya devasya prajAnAM puzwidasya ca /
prajAvAn eti sAyujyam Adityasya vivasvataH // BrP_8.95 //
{lomaharzaRa uvAca: }
pitA somasya Bo viprA jajYe 'trir BagavAn fziH /
brahmaRo mAnasAt pUrvaM prajAsargaM viDitsataH // BrP_9.1 //
anuttaraM nAma tapo yena taptaM hi tat purA /
trIRi varzasahasrARi divyAnIti hi naH Srutam // BrP_9.2 //
UrDvam Acakrame tasya retaH somatvam Iyivat /
netrAByAM vAri susrAva daSaDA dyotayan diSaH // BrP_9.3 //
taM garBaM viDinAdizwA daSa devyo daDus tataH /
sametya DArayAm Asur na ca tAH samaSaknuvan // BrP_9.4 //
yadA na DAraRe SaktAs tasya garBasya tA diSaH /
tatas tABiH sa tyaktas tu nipapAta vasuMDarAm // BrP_9.5 //
patitaM somam Alokya brahmA lokapitAmahaH /
raTam AropayAm Asa lokAnAM hitakAmyayA // BrP_9.6 //
tasmin nipatite devAH putre 'treH paramAtmani /
tuzwuvur brahmaRaH putrAs taTAnye munisattamAH // BrP_9.7 //
tasya saMstUyamAnasya tejaH somasya BAsvataH /
ApyAyanAya lokAnAM BAvayAm Asa sarvataH // BrP_9.8 //
sa tena raTamuKyena sAgarAntAM vasuMDarAm /
triHsaptakftvo 'tiyaSAS cakArABipradakziRAm // BrP_9.9 //
tasya yac caritaM tejaH pfTivIm anvapadyata /
ozaDyas tAH samudBUtA yABiH saMDAryate jagat // BrP_9.10 //
sa labDatejA BagavAn saMstavES ca svakarmaBiH /
tapas tepe mahABAgaH padmAnAM darSanAya saH // BrP_9.11 //
tatas tasmE dadO rAjyaM brahmA brahmavidAM varaH /
bIjOzaDInAM viprARAm apAM ca munisattamAH // BrP_9.12 //
sa tat prApya mahArAjyaM somaH sOmyavatAM varaH /
samAjahre rAjasUyaM sahasraSatadakziRam // BrP_9.13 //
dakziRAm adadAt somas trIMl lokAn iti naH Srutam /
teByo brahmarzimuKyeByaH sadasyeByaS ca Bo dvijAH // BrP_9.14 //
hiraRyagarBo brahmAtrir BfguS ca ftvijo 'Bavat /
sadasyo 'BUd Daris tatra muniBir bahuBir vftaH // BrP_9.15 //
taM sinIS ca kuhUS cEva dyutiH puzwiH praBA vasuH /
kIrtir DftiS ca lakzmIS ca nava devyaH sizevire // BrP_9.16 //
prApyAvaBfTam apy agryaM sarvadevarzipUjitaH /
virarAjADirAjendro daSaDA BAsayan diSaH // BrP_9.17 //
tasya tat prApya duzprApyam ESvaryam fzisatkftam /
vibaBrAma matis tAtA- vinayAd anayAhftA // BrP_9.18 //
bfhaspateH sa vE BAryAm ESvaryamadamohitaH /
jahAra tarasA somo vimatyANgirasaH sutam // BrP_9.19 //
sa yAcyamAno devES ca taTA devarziBir muhuH /
nEva vyasarjayat tArAM tasmAy aNgirase tadA // BrP_9.20 //
uSanA tasya jagrAha pArzRim aNgirasas tadA /
rudraS ca pArzRiM jagrAha gfhItvAjagavaM DanuH // BrP_9.21 //
tena brahmaSiro nAma paramAstraM mahAtmanA /
uddiSya devAn utsfzwaM yenEzAM nASitaM yaSaH // BrP_9.22 //
tatra tad yudDam aBavat praKyAtaM tArakAmayam /
devAnAM dAnavAnAM ca lokakzayakaraM mahat // BrP_9.23 //
tatra SizwAs tu ye devAs tuzitAS cEva ye dvijAH /
brahmARaM SaraRaM jagmur AdidevaM sanAtanam // BrP_9.24 //
tadA nivAryoSanasaM taM vE rudraM ca SaMkaram /
dadAv aNgirase tArAM svayam eva pitAmahaH // BrP_9.25 //
tAm antaHprasavAM dfzwvA krudDaH prAha bfhaspatiH /
madIyAyAM na te yonO garBo DAryaH kaTaMcana // BrP_9.26 //
izIkAstambam AsAdya garBaM sA cotsasarja ha /
jAtamAtraH sa BagavAn devAnAm Akzipad vapuH // BrP_9.27 //
tataH saMSayam ApannAs tArAm UcuH surottamAH /
satyaM brUhi sutaH kasya somasyATa bfhaspateH // BrP_9.28 //
pfcCyamAnA yadA devEr nAha sA vibuDAn kila /
tadA tAM Saptum ArabDaH kumAro dasyuhantamaH // BrP_9.29 //
taM nivArya tato brahmA tArAM papracCa saMSayam /
yad atra taTyaM tad brUhi tAre kasya sutas tv ayam // BrP_9.30 //
uvAca prAYjaliH sA taM somasyeti pitAmaham /
tadA taM mUrDni cAGrAya somo rAjA sutaM prati // BrP_9.31 //
buDa ity akaron nAma tasya bAlasya DImataH /
pratikUlaM ca gagane samaByuttizWate buDaH // BrP_9.32 //
utpAdayAm Asa tadA putraM vErAjaputrikam /
tasyApatyaM mahAtejA baBUvElaH purUravAH // BrP_9.33 //
urvaSyAM jajYire yasya putrAH sapta mahAtmanaH /
etat somasya vo janma kIrtitaM kIrtivarDanam // BrP_9.34 //
vaMSam asya muniSrezWAH kIrtyamAnaM niboData /
Danyam Ayuzyam ArogyaM puRyaM saMkalpasADanam // BrP_9.35 //
somasya janma SrutvEva pApeByo vipramucyate //* BrP_9.36 //
{lomaharzaRa uvAca: }
buDasya tu muniSrezWA vidvAn putraH purUravAH /
tejasvI dAnaSIlaS ca yajvA vipuladakziRaH // BrP_10.1 //
brahmavAdI parAkrAntaH SatruBir yuDi durdamaH /
AhartA cAgnihotrasya yajYAnAM ca mahIpatiH // BrP_10.2 //
satyavAdI puRyamatiH samyaksaMvftamETunaH /
atIva trizu lokezu yaSasApratimaH sadA // BrP_10.3 //
taM brahmavAdinaM SAntaM DarmajYaM satyavAdinam /
urvaSI varayAm Asa hitvA mAnaM yaSasvinI // BrP_10.4 //
tayA sahAvasad rAjA daSa varzARi paYca ca /
zaw paYca sapta cAzwO ca daSa cAzwO ca Bo dvijAH // BrP_10.5 //
vane cEtraraTe ramye taTA mandAkinItawe /
alakAyAM viSAlAyAM nandane ca vanottame // BrP_10.6 //
uttarAn sa kurUn prApya manoramaPaladrumAn /
ganDamAdanapAdezu meruSfNge taTottare // BrP_10.7 //
etezu vanamuKyezu surEr Acaritezu ca /
urvaSyA sahito rAjA reme paramayA mudA // BrP_10.8 //
deSe puRyatame cEva maharziBir aBizwute /
rAjyaM sa kArayAm Asa prayAge pfTivIpatiH // BrP_10.9 //
evaMpraBAvo rAjAsId Elas tu narasattamaH /
uttare jAhnavItIre pratizWAne mahAyaSAH // BrP_10.10 //
{lomaharzaRa uvAca: }
ElaputrA baBUvus te sapta devasutopamAH /
ganDarvaloke viditA Ayur DImAn amAvasuH // BrP_10.11 //
viSvAyuS cEva DarmAtmA SrutAyuS ca taTAparaH /
dfQAyuS ca vanAyuS ca bahvAyuS corvaSIsutAH // BrP_10.12 //
amAvasos tu dAyAdo BImo rAjATa rAjarAw /
SrImAn BImasya dAyAdo rAjAsIt kAYcanapraBaH // BrP_10.13 //
vidvAMs tu kAYcanasyApi suhotro 'BUn mahAbalaH /
suhotrasyABavaj jahnuH keSinyA garBasaMBavaH // BrP_10.14 //
Ajahre yo mahat sattraM sarpameDaM mahAmaKam /
patiloBena yaM gaNgA patitvena sasAra ha // BrP_10.15 //
necCataH plAvayAm Asa tasya gaNgA tadA sadaH /
sa tayA plAvitaM dfzwvA yajYavAwaM samantataH // BrP_10.16 //
sOhotrir aSapad gaNgAM krudDo rAjA dvijottamAH /
eza te viPalaM yatnaM pibann amBaH karomy aham // BrP_10.17 //
asya gaNge 'valepasya sadyaH Palam avApnuhi /
jahnurAjarziRA pItAM gaNgAM dfzwvA maharzayaH // BrP_10.18 //
upaninyur mahABAgAM duhitftvena jAhnavIm /
yuvanASvasya putrIM tu kAverIM jahnur Avahat // BrP_10.19 //
yuvanASvasya SApena gaNgArDena vinirgatA /
kAverIM saritAM SrezWAM jahnor BAryAm aninditAm // BrP_10.20 //
jahnus tu dayitaM putraM sunadyaM nAma DArmikam /
kAveryAM janayAm Asa ajakas tasya cAtmajaH // BrP_10.21 //
ajakasya tu dAyAdo balAkASvo mahIpatiH /
baBUva mfgayASIlaH kuSas tasyAtmajo 'Bavat // BrP_10.22 //
kuSaputrA baBUvur hi catvAro devavarcasaH /
kuSikaH kuSanABaS ca kuSAmbo mUrtimAMs taTA // BrP_10.23 //
ballavEH saha saMvfdDo rAjA vanacaraH sadA /
kuSikas tu tapas tepe putram indrasamaM praBuH // BrP_10.24 //
laBeyam iti taM Sakras trAsAd aByetya jajYivAn /
pUrRe varzasahasre vE tataH Sakro hy apaSyata // BrP_10.25 //
atyugratapasaM dfzwvA sahasrAkzaH puraMdaraH /
samarTaH putrajanane svayam evAsya SASvataH // BrP_10.26 //
putrArTaM kalpayAm Asa devendraH surasattamaH /
sa gADir aBavad rAjA maGavAn kOSikaH svayam // BrP_10.27 //
pOrA yasyABavad BAryA gADis tasyAm ajAyata /
gADeH kanyA mahABAgA nAmnA satyavatI SuBA // BrP_10.28 //
tAM gADiH kAvyaputrAya fcIkAya dadO praBuH /
tasyAH prItaH sa vE BartA BArgavo BfgunandanaH // BrP_10.29 //
putrArTaM sADayAm Asa caruM gADes taTEva ca /
uvAcAhUya tAM BAryAm fcIko BArgavas tadA // BrP_10.30 //
upayojyaS carur ayaM tvayA mAtrA svayaM SuBe /
tasyAM janizyate putro dIptimAn kzatriyarzaBaH // BrP_10.31 //
ajeyaH kzatriyEr loke kzatriyarzaBasUdanaH /
tavApi putraM kalyARi DftimantaM tapoDanam // BrP_10.32 //
SamAtmakaM dvijaSrezWaM carur eza viDAsyati /
evam uktvA tu tAM BAryAm fcIko BfgunandanaH // BrP_10.33 //
tapasy aBirato nityam araRyaM praviveSa ha /
gADiH sadAras tu tadA fcIkASramam aByagAt // BrP_10.34 //
tIrTayAtrAprasaNgena sutAM drazwuM nareSvaraH /
carudvayaM gfhItvA sA fzeH satyavatI tadA // BrP_10.35 //
carum AdAya yatnena sA tu mAtre nyavedayat /
mAtA tu tasyA dEvena duhitre svaM caruM dadO // BrP_10.36 //
tasyAS carum aTAjYAnAd AtmasaMsTaM cakAra ha /
aTa satyavatI sarvaM kzatriyAntakaraM tadA // BrP_10.37 //
DArayAm Asa dIptena vapuzA GoradarSanA /
tAm fcIkas tato dfzwvA yogenAByupasftya ca // BrP_10.38 //
tato 'bravId dvijaSrezWaH svAM BAryAM varavarRinIm /
mAtrAsi vaYcitA Badre caruvyatyAsahetunA // BrP_10.39 //
janayizyati hi putras te krUrakarmAtidAruRaH /
BrAtA janizyate cApi brahmaBUtas tapoDanaH // BrP_10.40 //
viSvaM hi brahma tapasA mayA tasmin samarpitam /
evam uktA mahABAgA BartrA satyavatI tadA // BrP_10.41 //
prasAdayAm Asa patiM putro me nedfSo Bavet /
brAhmaRApasadas tvatta ity ukto munir abravIt // BrP_10.42 //
{fcIka uvAca: }
nEza saMkalpitaH kAmo mayA Badre taTAstv iti /
ugrakarmA Bavet putraH pitur mAtuS ca kAraRAt // BrP_10.43 //
punaH satyavatI vAkyam evam uktvAbravId idam /
icCaMl lokAn api mune sfjeTAH kiM punaH sutam // BrP_10.44 //
SamAtmakam fjuM tvaM me putraM dAtum ihArhasi /
kAmam evaMviDaH pOtro mama syAt tava ca praBo // BrP_10.45 //
yady anyaTA na SakyaM vE kartum etad dvijottama /
tataH prasAdam akarot sa tasyAs tapaso balAt // BrP_10.46 //
putre nAsti viSezo me pOtre vA varavarRini /
tvayA yaToktaM vacanaM taTA Badre Bavizyati // BrP_10.47 //
tataH satyavatI putraM janayAm Asa BArgavam /
tapasy aBirataM dAntaM jamadagniM samAtmakam // BrP_10.48 //
Bfgor jagatyAM vaMSe 'smiY jamadagnir ajAyata /
sA hi satyavatI puRyA satyaDarmaparAyaRA // BrP_10.49 //
kOSikIti samAKyAtA pravftteyaM mahAnadI /
ikzvAkuvaMSapraBavo reRur nAma narADipaH // BrP_10.50 //
tasya kanyA mahABAgA kAmalI nAma reRukA /
reRukAyAM tu kAmalyAM tapovidyAsamanvitaH // BrP_10.51 //
ArcIko janayAm Asa jAmadagnyaM sudAruRam /
sarvavidyAntagaM SrezWaM Danurvedasya pAragam // BrP_10.52 //
rAmaM kzatriyahantAraM pradIptam iva pAvakam /
OrvasyEvam fcIkasya satyavatyAM mahAyaSAH // BrP_10.53 //
jamadagnis tapovIryAj jajYe brahmavidAM varaH /
maDyamaS ca SunaHSePaH SunaHpucCaH kanizWakaH // BrP_10.54 //
viSvAmitraM tu dAyAdaM gADiH kuSikanandanaH /
janayAm Asa putraM tu tapovidyASamAtmakam // BrP_10.55 //
prApya brahmarzisamatAM yo 'yaM brahmarzitAM gataH /
viSvAmitras tu DarmAtmA nAmnA viSvaraTaH smftaH // BrP_10.56 //
jajYe BfguprasAdena kOSikAd vaMSavarDanaH /
viSvAmitrasya ca sutA devarAtAdayaH smftAH // BrP_10.57 //
praKyAtAs trizu lokezu tezAM nAmAny ataHparam /
devarAtaH katiS cEva yasmAt kAtyAyanAH smftAH // BrP_10.58 //
SAlAvatyAM hiraRyAkzo reRur jajYe 'Ta reRukaH /
sAMkftir gAlavaS cEva mudgalaS cEva viSrutaH // BrP_10.59 //
maDucCando jayaS cEva devalaS ca taTAzwakaH /
kacCapo hAritaS cEva viSvAmitrasya te sutAH // BrP_10.60 //
tezAM KyAtAni gotrARi kOSikAnAM mahAtmanAm /
pARino baBravaS cEva DyAnajapyAs taTEva ca // BrP_10.61 //
pArTivA devarAtAS ca SAlaNkAyanabAzkalAH /
lohitA yamadUtAS ca taTA kArUzakAH smftAH // BrP_10.62 //
pOravasya muniSrezWA brahmarzeH kOSikasya ca /
saMbanDo 'py asya vaMSe 'smin brahmakzatrasya viSrutaH // BrP_10.63 //
viSvAmitrAtmajAnAM tu SunaHSePo 'grajaH smftaH /
BArgavaH kOSikatvaM hi prAptaH sa munisattamaH // BrP_10.64 //
viSvAmitrasya putras tu SunaHSePo 'Bavat kila /
haridaSvasya yajYe tu paSutve viniyojitaH // BrP_10.65 //
devEr dattaH SunaHSePo viSvAmitrAya vE punaH /
devEr dattaH sa vE yasmAd devarAtas tato 'Bavat // BrP_10.66 //
devarAtAdayaH sapta viSvAmitrasya vE sutAH /
dfzadvatIsutaS cApi vESvAmitras taTAzwakaH // BrP_10.67 //
azwakasya suto lOhiH prokto jahnugaRo mayA /
ata UrDvaM pravakzyAmi vaMSam Ayor mahAtmanaH // BrP_10.68 //
{lomaharzaRa uvAca: }
AyoH putrAS ca te paYca sarve vIrA mahAraTAH /
svarBAnutanayAyAM ca praBAyAM jajYire nfpAH // BrP_11.1 //
nahuzaH praTamaM jajYe vfdDaSarmA tataH param /
ramBo rajir anenAS ca trizu lokezu viSrutAH // BrP_11.2 //
rajiH putraSatAnIha janayAm Asa paYca vE /
rAjeyam iti viKyAtaM kzatram indraBayAvaham // BrP_11.3 //
yatra dEvAsure yudDe samutpanne sudAruRe /
devAS cEvAsurAS cEva pitAmaham aTAbruvan // BrP_11.4 //
{devAsurA UcuH: }
Avayor Bagavan yudDe ko vijetA Bavizyati /
brUhi naH sarvaBUteSa Srotum icCAma tattvataH // BrP_11.5 //
{brahmovAca: }
yezAm arTAya saMgrAme rajir AttAyuDaH praBuH /
yotsyate te vijezyanti trIMl lokAn nAtra saMSayaH // BrP_11.6 //
yato rajir Dftis tatra SrIS ca tatra yato DftiH /
yato DftiS ca SrIS cEva Darmas tatra jayas taTA // BrP_11.7 //
te devA dAnavAH prItA devenoktA rajiM tadA /
aByayur jayam icCanto vfRvAnAs taM nararzaBam // BrP_11.8 //
sa hi svarBAnudOhitraH praBAyAM samapadyata /
rAjA paramatejasvI somavaMSavivarDanaH // BrP_11.9 //
te hfzwamanasaH sarve rajiM vE devadAnavAH /
Ucur asmajjayAya tvaM gfhARa varakArmukam // BrP_11.10 //
aTovAca rajis tatra tayor vE devadEtyayoH /
arTajYaH svArTam uddiSya yaSaH svaM ca prakASayan // BrP_11.11 //
{rajir uvAca: }
yadi dEtyagaRAn sarvAY jitvA vIryeRa vAsavaH /
indro BavAmi DarmeRa tato yotsyAmi saMyuge // BrP_11.12 //
devAH praTamato viprAH pratIyur hfzwamAnasAH /
evaM yaTezwaM nfpate kAmaH saMpadyatAM tava // BrP_11.13 //
SrutvA suragaRAnAM tu vAkyaM rAjA rajis tadA /
papracCAsuramuKyAMs tu yaTA devAn apfcCata // BrP_11.14 //
dAnavA darpasaMpUrRAH svArTam evAvagamya ha /
pratyUcus taM nfpavaraM sABimAnam idaM vacaH // BrP_11.15 //
{dAnavA UcuH: }
asmAkam indraH prahrAdo yasyArTe vijayAmahe /
asmiMs tu samare rAjaMs tizWa tvaM rAjasattama // BrP_11.16 //
sa taTeti bruvann eva devEr apy aticoditaH /
BavizyasIndro jitvEnaM devEr uktas tu pArTivaH // BrP_11.17 //
jaGAna dAnavAn sarvAn ye 'vaDyA vajrapARinaH /
sa vipranazwAM devAnAM paramaSrIH SriyaM vaSI // BrP_11.18 //
nihatya dAnavAn sarvAn AjahAra rajiH praBuH /
tato rajiM mahAvIryaM devEH saha SatakratuH // BrP_11.19 //
rajiputro 'ham ity uktvA punar evAbravId vacaH /
indro 'si tAta devAnAM sarvezAM nAtra saMSayaH // BrP_11.20 //
yasyAham indraH putras te KyAtiM yAsyAmi karmaBiH /
sa tu SakravacaH SrutvA vaYcitas tena mAyayA // BrP_11.21 //
taTEvety abravId rAjA prIyamARaH Satakratum /
tasmiMs tu devEH sadfSo divaM prApte mahIpatO // BrP_11.22 //
dAyAdyam indrAd AjahrU rAjyaM tattanayA rajeH /
paYca putraSatAny asya tad vE sTAnaM SatakratoH // BrP_11.23 //
samAkrAmanta bahuDA svargalokaM trivizwapam /
te yadA tu svasaMmUQA rAgonmattA viDarmiRaH // BrP_11.24 //
brahmadvizaS ca saMvfttA hatavIryaparAkramAH /
tato leBe svam ESvaryam indraH sTAnaM taTottamam // BrP_11.25 //
hatvA rajisutAn sarvAn kAmakroDaparAyaRAn /
ya idaM cyAvanaM sTAnAt pratizWAnaM SatakratoH /
SfRuyAd DArayed vApi na sa dOrgatyam ApnuyAt // BrP_11.26 //
{lomaharzaRa uvAca: }
ramBo 'napatyas tv AsIc ca vaMSaM vakzyAmy anenasaH /
anenasaH suto rAjA pratikzatro mahAyaSAH // BrP_11.27 //
pratikzatrasutaS cAsIt saMjayo nAma viSrutaH /
saMjayasya jayaH putro vijayas tasya cAtmajaH // BrP_11.28 //
vijayasya kftiH putras tasya haryatvataH sutaH /
haryatvatasuto rAjA sahadevaH pratApavAn // BrP_11.29 //
sahadevasya DarmAtmA nadIna iti viSrutaH /
nadInasya jayatseno jayatsenasya saMkftiH // BrP_11.30 //
saMkfter api DarmAtmA kzatravfdDo mahAyaSAH /
anenasaH samAKyAtAH kzatravfdDasya cAparaH // BrP_11.31 //
kzatravfdDAtmajas tatra sunahotro mahAyaSAH /
sunahotrasya dAyAdAs trayaH paramaDArmikAH // BrP_11.32 //
kASaH SalaS ca dvAv etO taTA gftsamadaH praBuH /
putro gftsamadasyApi Sunako yasya SOnakaH // BrP_11.33 //
brAhmaRAH kzatriyAS cEva vESyAH SUdrAs taTEva ca /
SalAtmaja ArzwiseRas tanayas tasya kASyapaH // BrP_11.34 //
kASasya kASipo rAjA putro dIrGatapAs taTA /
Danus tu dIrGatapaso vidvAn Danvantaris tataH // BrP_11.35 //
tapaso 'nte sumahato jAto vfdDasya DImataH /
punar Danvantarir devo mAnuzezv iha janmani // BrP_11.36 //
tasya gehe samutpanno devo Danvantaris tadA /
kASirAjo mahArAjaH sarvarogapraRASanaH // BrP_11.37 //
AyurvedaM BaradvAjAt prApyeha sa BizakkriyaH /
tam azwaDA punar vyasya SizyeByaH pratyapAdayat // BrP_11.38 //
Danvantares tu tanayaH ketumAn iti viSrutaH /
aTa ketumataH putro vIro BImaraTaH smftaH // BrP_11.39 //
putro BImaraTasyApi divodAsaH prajeSvaraH /
divodAsas tu DarmAtmA vArARasyaDipo 'Bavat // BrP_11.40 //
etasminn eva kAle tu purIM vArARasIM dvijAH /
SUnyAM niveSayAm Asa kzemako nAma rAkzasaH // BrP_11.41 //
SaptA hi sA matimatA nikumBena mahAtmanA /
SUnyA varzasahasraM vE BavitrI tu na saMSayaH // BrP_11.42 //
tasyAM hi SaptamAtrAyAM divodAsaH prajeSvaraH /
vizayAnte purIM ramyAM gomatyAM saMnyaveSayat // BrP_11.43 //
BadraSreRyasya pUrvaM tu purI vArARasI aBUt /
BadraSreRyasya putrARAM Satam uttamaDanvinAm // BrP_11.44 //
hatvA niveSayAm Asa divodAso narADipaH /
BadraSreRyasya tad rAjyaM hftaM yena balIyasA // BrP_11.45 //
BadraSreRyasya putras tu durdamo nAma viSrutaH /
divodAsena bAleti GfRayA sa visarjitaH // BrP_11.46 //
hEhayasya tu dAyAdyaM hftavAn vE mahIpatiH /
Ajahre pitfdAyAdyaM divodAsahftaM balAt // BrP_11.47 //
BadraSreRyasya putreRa durdamena mahAtmanA /
vErasyAnto mahABAgAH kftaS cAtmIyatejasA // BrP_11.48 //
divodAsAd dfzadvatyAM vIro jajYe pratardanaH /
tena bAlena putreRa prahftaM tu punar balam // BrP_11.49 //
pratardanasya putrO dvO vatsaBargO suviSrutO /
vatsaputro hy alarkas tu saMnatis tasya cAtmajaH // BrP_11.50 //
alarkas tasya putras tu brahmaRyaH satyasaMgaraH /
alarkaM prati rAjarziM Sloko gItaH purAtanEH // BrP_11.51 //
zazwir varzasahasrARi zazwir varzaSatAni ca /
yuvA rUpeRa saMpannaH prAg AsIc ca kulodvahaH // BrP_11.52 //
lopAmudrAprasAdena paramAyur avAptavAn /
tasyAsIt sumahad rAjyaM rUpayOvanaSAlinaH // BrP_11.53 //
SApasyAnte mahAbAhur hatvA kzemakarAkzasam /
ramyAM niveSayAm Asa purIM vArARasIM punaH // BrP_11.54 //
saMnater api dAyAdaH sunITo nAma DArmikaH /
sunITasya tu dAyAdaH kzemo nAma mahAyaSAH // BrP_11.55 //
kzemasya ketumAn putraH suketus tasya cAtmajaH /
suketos tanayaS cApi Darmaketur iti smftaH // BrP_11.56 //
Darmaketos tu dAyAdaH satyaketur mahAraTaH /
satyaketusutaS cApi viBur nAma prajeSvaraH // BrP_11.57 //
Anartas tu viBoH putraH sukumAraS ca tatsutaH /
sukumArasya putras tu DfzwaketuH suDArmikaH // BrP_11.58 //
Dfzwaketos tu dAyAdo veRuhotraH prajeSvaraH /
veRuhotrasutaS cApi BArgo nAma prajeSvaraH // BrP_11.59 //
vatsasya vatsaBUmis tu BArgaBUmis tu BArgajaH /
ete tv aNgirasaH putrA jAtA vaMSe 'Ta BArgava // BrP_11.60 //
brAhmaRAH kzatriyA vESyAs trayaH putrAH sahasraSaH /
ity ete kASyapAH proktA nahuzasya niboData // BrP_11.61 //
{lomaharzaRa uvAca: }
utpannAH pitfkanyAyAM virajAyAM mahOjasaH /
nahuzasya tu dAyAdAH zaq indropamatejasaH // BrP_12.1 //
yatir yayAtiH saMyAtir AyAtiH pArSvako 'Bavat /
yatir jyezWas tu tezAM vE yayAtis tu tataH param // BrP_12.2 //
kakutsTakanyAM gAM nAma leBe paramaDArmikaH /
yatis tu mokzam AsTAya brahmaBUto 'Bavan muniH // BrP_12.3 //
tezAM yayAtiH paYcAnAM vijitya vasuDAm imAm /
devayAnIm uSanasaH sutAM BAryAm avApa saH // BrP_12.4 //
SarmizWAm AsurIM cEva tanayAM vfzaparvaRaH /
yaduM ca turvasuM cEva devayAnI vyajAyata // BrP_12.5 //
druhyaM cAnuM ca puruM ca SarmizWA vArzaparvaRI /
tasmE Sakro dadO prIto raTaM paramaBAsvaram // BrP_12.6 //
aNgadaM kAYcanaM divyaM divyEH paramavAjiBiH /
yuktaM manojavEH SuBrEr yena kAryaM samudvahan // BrP_12.7 //
sa tena raTamuKyena zaqrAtreRAjayan mahIm /
yayAtir yuDi durDarzas taTA devAn sadAnavAn // BrP_12.8 //
saraTaH kOravARAM tu sarvezAm aBavat tadA /
saMvartavasunAmnas tu kOravAj janamejayAt // BrP_12.9 //
kuroH putrasya rAjendra- rAjYaH pArIkzitasya ha /
jagAma sa raTo nASaM SApAd gargasya DImataH // BrP_12.10 //
gargasya hi sutaM bAlaM sa rAjA janamejayaH /
kAlena hiMsayAm Asa brahmahatyAm avApa saH // BrP_12.11 //
sa lohaganDI rAjarziH pariDAvann itas tataH /
pOrajAnapadEs tyakto na leBe Sarma karhicit // BrP_12.12 //
tataH sa duHKasaMtapto nAlaBat saMvidaM kvacit /
viprendraM SOnakaM rAjA SaraRaM pratyapadyata // BrP_12.13 //
yAjayAm Asa ca jYAnI SOnako janamejayam /
aSvameDena rAjAnaM pAvanArTaM dvijottamAH // BrP_12.14 //
sa lohaganDo vyanaSat tasyAvaBfTam etya ca /
sa ca divyaraTo rAjYo vaSaS cedipates tadA // BrP_12.15 //
dattaH SakreRa tuzwena leBe tasmAd bfhadraTaH /
bfhadraTAt krameREva gato bArhadraTaM nfpam // BrP_12.16 //
tato hatvA jarAsaMDaM BImas taM raTam uttamam /
pradadO vAsudevAya prItyA kOravanandanaH // BrP_12.17 //
saptadvIpAM yayAtis tu jitvA pfTvIM sasAgarAm /
viBajya paYcaDA rAjyaM putrARAM nAhuzas tadA // BrP_12.18 //
yayAtir diSi pUrvasyAM yaduM jyezWaM nyayojayat /
maDye puruM ca rAjAnam aByaziYcat sa nAhuzaH // BrP_12.19 //
diSi dakziRapUrvasyAM turvasuM matimAn nfpaH /
tEr iyaM pfTivI sarvA saptadvIpA sapattanA // BrP_12.20 //
yaTApradeSam adyApi DarmeRa pratipAlyate /
prajAs tezAM purastAt tu vakzyAmi munisattamAH // BrP_12.21 //
Danur nyasya pfzatkAMS ca paYcaBiH puruzarzaBEH /
jarAvAn aBavad rAjA BAram AveSya banDuzu // BrP_12.22 //
nikziptaSastraH pfTivIM cacAra pfTivIpatiH /
prItimAn aBavad rAjA yayAtir aparAjitaH // BrP_12.23 //
evaM viBajya pfTivIM yayAtir yadum abravIt /
jarAM me pratigfhRIzva putra kftyAntareRa vE // BrP_12.24 //
taruRas tava rUpeRa careyaM pfTivIm imAm /
jarAM tvayi samADAya taM yaduH pratyuvAca ha // BrP_12.25 //
{yadur uvAca: }
anirdizwA mayA BikzA brAhmaRasya pratiSrutA /
anapAkftya tAM rAjan na grahIzyAmi te jarAm // BrP_12.26 //
jarAyAM bahavo dozAH pAnaBojanakAritAH /
tasmAj jarAM na te rAjan grahItum aham utsahe // BrP_12.27 //
santi te bahavaH putrA mattaH priyatarA nfpa /
pratigrahItuM DarmajYa putram anyaM vfRIzva vE // BrP_12.28 //
sa evam ukto yadunA rAjA kopasamanvitaH /
uvAca vadatAM SrezWo yayAtir garhayan sutam // BrP_12.29 //
{yayAtir uvAca: }
ka ASramas tavAnyo 'sti ko vA Darmo viDIyate /
mAm anAdftya durbudDe yad ahaM tava deSikaH // BrP_12.30 //
evam uktvA yaduM viprAH SaSApEnaM sa manyumAn /
arAjyA te prajA mUQa BavitrIti na saMSayaH // BrP_12.31 //
druhyaM ca turvasuM cEvApy anuM ca dvijasattamAH /
evam evAbravId rAjA pratyAKyAtaS ca tEr api // BrP_12.32 //
SaSApa tAn atikrudDo yayAtir aparAjitaH /
yaTAvat kaTitaM sarvaM mayAsya dvijasattamAH // BrP_12.33 //
evaM SaptvA sutAn sarvAMS caturaH purupUrvajAn /
tad eva vacanaM rAjA purum apy Aha Bo dvijAH // BrP_12.34 //
taruRas tava rUpeRa careyaM pfTivIm imAm /
jarAM tvayi samADAya tvaM puro yadi manyase // BrP_12.35 //
sa jarAM pratijagrAha pituH puruH pratApavAn /
yayAtir api rUpeRa puroH paryacaran mahIm // BrP_12.36 //
sa mArgamARaH kAmAnAm antaM nfpatisattamaH /
viSvAcyA sahito reme vane cEtraraTe praBuH // BrP_12.37 //
yadA ca tfptaH kAmezu Bogezu ca narADipaH /
tadA puroH sakASAd vE svAM jarAM pratyapadyata // BrP_12.38 //
yatra gATA muniSrezWA gItAH kila yayAtinA /
yABiH pratyAharet kAmAn sarvaSo 'NgAni kUrmavat // BrP_12.39 //
na jAtu kAmaH kAmAnAm upaBogena SAmyati /
havizA kfzRavartmeva BUya evABivarDate // BrP_12.40 //
yat pfTivyAM vrIhiyavaM hiraRyaM paSavaH striyaH /
nAlam ekasya tat sarvam iti kftvA na muhyati // BrP_12.41 //
yadA BAvaM na kurute sarvaBUtezu pApakam /
karmaRA manasA vAcA brahma saMpadyate tadA // BrP_12.42 //
yadA teByo na biBeti yadA cAsmAn na biByati /
yadA necCati na dvezwi brahma saMpadyate tadA // BrP_12.43 //
yA dustyajA durmatiBir yA na jIryati jIryataH /
yo 'sO prARAntiko rogas tAM tfzRAM tyajataH suKam // BrP_12.44 //
jIryanti jIryataH keSA dantA jIryanti jIryataH /
DanASA jIvitASA ca jIryato 'pi na jIryati // BrP_12.45 //
yac ca kAmasuKaM loke yac ca divyaM mahat suKam /
tfzRAkzayasuKasyEte nArhanti zoqaSIM kalAm // BrP_12.46 //
evam uktvA sa rAjarziH sadAraH prAviSad vanam /
kAlena mahatA cAyaM cacAra vipulaM tapaH // BrP_12.47 //
BfgutuNge gatiM prApa tapaso 'nte mahAyaSAH /
anaSnan deham utsfjya sadAraH svargam AptavAn // BrP_12.48 //
tasya vaMSe muniSrezWAH paYca rAjarzisattamAH /
yEr vyAptA pfTivI sarvA sUryasyeva gaBastiBiH // BrP_12.49 //
yados tu vaMSaM vakzyAmi SfRuDvaM rAjasatkftam /
yatra nArAyaRo jajYe harir vfzRikulodvahaH // BrP_12.50 //
susTaH prajAvAn AyuzmAn kIrtimAMS ca Baven naraH /
yayAticaritaM nityam idaM SfRvan dvijottamAH // BrP_12.51 //
{brAhmaRA UcuH: }
puror vaMSaM vayaM sUta Srotum icCAma tattvataH /
druhyasyAnor yadoS cEva turvasoS ca pfTak pfTak // BrP_13.1 //
{lomaharzaRa uvAca: }
SfRuDvaM muniSArdUlAH puror vaMSaM mahAtmanaH /
vistareRAnupUrvyA ca praTamaM vadato mama // BrP_13.2 //
puroH putraH suvIro 'BUn manasyus tasya cAtmajaH /
rAjA cABayado nAma manasyor aBavat sutaH // BrP_13.3 //
taTEvABayadasyAsIt suDanvA nAma pArTivaH /
suDanvanaH subAhuS ca rOdrASvas tasya cAtmajaH // BrP_13.4 //
rOdrASvasya daSArReyuH kfkaReyus taTEva ca /
kakzeyusTaRqileyuS ca sannateyus taTEva ca // BrP_13.5 //
fceyuS ca jaleyuS ca sTaleyuS ca mahAbalaH /
DaneyuS ca vaneyuS ca putrakAS ca daSa striyaH // BrP_13.6 //
BadrA SUdrA ca madrA ca SaladA maladA taTA /
KaladA ca tato viprA naladA surasApi ca // BrP_13.7 //
taTA gocapalA ca strI- ratnakUwA ca tA daSa /
fzir jAto 'trivaMSe ca tAsAM BartA praBAkaraH // BrP_13.8 //
BadrAyAM janayAm Asa sutaM somaM yaSasvinam /
svarBAnunA hate sUrye patamAne divo mahIm // BrP_13.9 //
tamoBiBUte loke ca praBA yena pravartitA /
svasti te 'stv iti coktvA vE patamAno divAkaraH // BrP_13.10 //
vacanAt tasya viprarzer na papAta divo mahIm /
atriSrezWAni gotrARi yaS cakAra mahAtapAH // BrP_13.11 //
yajYezv atrer balaM cEva devEr yasya pratizWitam /
sa tAsu janayAm Asa putrikAsv AtmakAmajAn // BrP_13.12 //
daSa putrAn mahAsattvAMs tapasy ugre ratAMs taTA /
te tu gotrakarA viprA fzayo vedapAragAH // BrP_13.13 //
svastyAtreyA iti KyAtAH kiMca triDanavarjitAH /
kakzeyos tanayAs tv AsaMs traya eva mahAraTAH // BrP_13.14 //
saBAnaraS cAkzuzaS ca paramanyus taTEva ca /
saBAnarasya putras tu vidvAn kAlAnalo nfpaH // BrP_13.15 //
kAlAnalasya DarmajYaH sfYjayo nAma vE sutaH /
sfYjayasyABavat putro vIro rAjA puraMjayaH // BrP_13.16 //
janamejayo muniSrezWAH puraMjayasuto 'Bavat /
janamejayasya rAjarzer mahASAlo 'Bavat sutaH // BrP_13.17 //
devezu sa parijYAtaH pratizWitayaSA Buvi /
mahAmanA nAma suto mahASAlasya viSrutaH // BrP_13.18 //
jajYe vIraH suragaREH pUjitaH sumahAmanAH /
mahAmanAs tu putrO dvO janayAm Asa Bo dvijAH // BrP_13.19 //
uSInaraM ca DarmajYaM titikzuM ca mahAbalam /
uSInarasya patnyas tu paYca rAjarzivaMSajAH // BrP_13.20 //
nfgA kfmir navA darvA paYcamI ca dfzadvatI /
uSInarasya putrAs tu paYca tAsu kulodvahAH // BrP_13.21 //
tapasA cEva mahatA jAtA vfdDasya cAtmajAH /
nfgAyAs tu nfgaH putraH kfmyAM kfmir ajAyata // BrP_13.22 //
navAyAs tu navaH putro darvAyAH suvrato 'Bavat /
dfzadvatyAs tu saMjajYe Sibir OSInaro nfpaH // BrP_13.23 //
Sibes tu Sibayo viprA yODeyAs tu nfgasya ha /
navasya navarAzwraM tu kfmes tu kfmilA purI // BrP_13.24 //
suvratasya taTAmbazWAH SibiputrAn niboData /
Sibes tu SibayaH putrAS catvAro lokaviSrutAH // BrP_13.25 //
vfzadarBaH suvIraS ca kekayo madrakas taTA /
tezAM janapadAH sPItA kekayA madrakAs taTA // BrP_13.26 //
vfzadarBAH suvIrAS ca titikzos tu prajAs tv imAH /
titikzur aBavad rAjA pUrvasyAM diSi Bo dvijAH // BrP_13.27 //
uzadraTo mahAvIryaH Penas tasya suto 'Bavat /
Penasya sutapA jajYe tataH sutapaso baliH // BrP_13.28 //
jAto mAnuzayonO tu sa rAjA kAYcanezuDiH /
mahAyogI sa tu balir baBUva nfpatiH purA // BrP_13.29 //
putrAn utpAdayAm Asa paYca vaMSakarAn Buvi /
aNgaH praTamato jajYe vaNgaH suhmas taTEva ca // BrP_13.30 //
puRqraH kaliNgaS ca taTA bAleyaM kzatram ucyate /
bAleyA brAhmaRAS cEva tasya vaMSakarA Buvi // BrP_13.31 //
baleS ca brahmaRA datto varaH prItena Bo dvijAH /
mahAyogitvam AyuS ca kalpasya parimARataH // BrP_13.32 //
bale cApratimatvaM vE DarmatattvArTadarSanam /
saMgrAme cApy ajeyatvaM Darme cEva praDAnatAm // BrP_13.33 //
trElokyadarSanaM cApi prADAnyaM prasave taTA /
caturo niyatAn varRAMs tvaM ca sTApayiteti ca // BrP_13.34 //
ity ukto viBunA rAjA baliH SAntiM parAM yayO /
kAlena mahatA viprAH svaM ca sTAnam upAgamat // BrP_13.35 //
tezAM janapadAH paYca aNgA vaNgAH sasuhmakAH /
kaliNgAH puRqrakAS cEva prajAs tv aNgasya sAMpratam // BrP_13.36 //
aNgaputro mahAn AsId rAjendro daDivAhanaH /
daDivAhanaputras tu rAjA diviraTo 'Bavat // BrP_13.37 //
putro diviraTasyAsIc CakratulyaparAkramaH /
vidvAn DarmaraTo nAma tasya citraraTaH sutaH // BrP_13.38 //
tena DarmaraTenATa tadA kAlaYjare girO /
yajatA saha SakreRa somaH pIto mahAtmanA // BrP_13.39 //
aTa citraraTasyApi putro daSaraTo 'Bavat /
lomapAda iti KyAto yasya SAntA sutABavat // BrP_13.40 //
tasya dASaraTir vIraS caturaNgo mahAyaSAH /
fzyaSfNgaprasAdena jajYe vaMSavivarDanaH // BrP_13.41 //
caturaNgasya putras tu pfTulAkza iti smftaH /
pfTulAkzasuto rAjA campo nAma mahAyaSAH // BrP_13.42 //
campasya tu purI campA yA mAliny aBavat purA /
pUrRaBadraprasAdena haryaNgo 'sya suto 'Bavat // BrP_13.43 //
tato vEBARqakis tasya vAraRaM SakravAraRam /
avatArayAm Asa mahIM mantrEr vAhanam uttamam // BrP_13.44 //
haryaNgasya sutas tatra rAjA BadraraTaH smftaH /
putro BadraraTasyAsId bfhatkarmA prajeSvaraH // BrP_13.45 //
bfhaddarBaH sutas tasya yasmAj jajYe bfhanmanAH /
bfhanmanAs tu rAjendro janayAm Asa vE sutam // BrP_13.46 //
nAmnA jayadraTaM nAma yasmAd dfQaraTo nfpaH /
AsId dfQaraTasyApi viSvajij janamejayI // BrP_13.47 //
dAyAdas tasya vEkarRo vikarRas tasya cAtmajaH /
tasya putraSataM tv AsId aNgAnAM kulavarDanam // BrP_13.48 //
ete 'NgavaMSajAH sarve rAjAnaH kIrtitA mayA /
satyavratA mahAtmAnaH prajAvanto mahAraTAH // BrP_13.49 //
fceyos tu muniSrezWA rOdrASvatanayasya vE /
SfRuDvaM saMpravakzyAmi vaMSaM rAjYas tu Bo dvijAH // BrP_13.50 //
fceyos tanayo rAjA matinAro mahIpatiH /
matinArasutAs tv AsaMs trayaH paramaDArmikAH // BrP_13.51 //
vasuroDaH pratiraTaH subAhuS cEva DArmikaH /
sarve vedavidaS cEva brahmaRyAH satyavAdinaH // BrP_13.52 //
ilA nAma tu yasyAsIt kanyA vE munisattamAH /
brahmavAdiny aDistrI sA taMsus tAm aByagacCata // BrP_13.53 //
taMsoH suto 'Ta rAjarzir DarmanetraH pratApavAn /
brahmavAdI parAkrAntas tasya BAryopadAnavI // BrP_13.54 //
upadAnavI tataH putrAMS caturo 'janayac CubAn /
duzyantam aTa suzmantaM pravIram anaGaM taTA // BrP_13.55 //
duzyantasya tu dAyAdo Barato nAma vIryavAn /
sa sarvadamano nAma nAgAyutabalo mahAn // BrP_13.56 //
cakravartI suto jajYe duzyantasya mahAtmanaH /
SakuntalAyAM Barato yasya nAmnA tu BAratAH // BrP_13.57 //
Baratasya vinazwezu tanayezu mahIpateH /
mAtFRAM tu prakopeRa mayA tat kaTitaM purA // BrP_13.58 //
bfhaspater aNgirasaH putro vipro mahAmuniH /
ayAjayad BaradvAjo mahadBiH kratuBir viBuH // BrP_13.59 //
pUrvaM tu vitaTe tasya kfte vE putrajanmani /
tato 'Ta vitaTo nAma BaradvAjAt suto 'Bavat // BrP_13.60 //
tato 'Ta vitaTe jAte Baratas tu divaM yayO /
vitaTaM cABizicyATa BaradvAjo vanaM yayO // BrP_13.61 //
sa cApi vitaTaH putrAY janayAm Asa paYca vE /
suhotraM ca suhotAraM gayaM gargaM taTEva ca // BrP_13.62 //
kapilaM ca mahAtmAnaM suhotrasya sutadvayam /
kASikaM ca mahAsatyaM taTA gftsamatiM nfpam // BrP_13.63 //
taTA gftsamateH putrA brAhmaRAH kzatriyA viSaH /
kASikasya tu kASeyaH putro dIrGatapAs taTA // BrP_13.64 //
baBUva dIrGatapaso vidvAn DanvantariH sutaH /
Danvantares tu tanayaH ketumAn iti viSrutaH // BrP_13.65 //
taTA ketumataH putro vidvAn BImaraTaH smftaH /
putro BImaraTasyApi vArARasyaDipo 'Bavat // BrP_13.66 //
divodAsa iti KyAtaH sarvakzatrapraRASanaH /
divodAsasya putras tu vIro rAjA pratardanaH // BrP_13.67 //
pratardanasya putrO dvO vatso BArgava eva ca /
alarko rAjaputras tu rAjA sanmatimAn Buvi // BrP_13.68 //
hEhayasya tu dAyAdyaM hftavAn vE mahIpatiH /
Ajahre pitfdAyAdyaM divodAsahftaM balAt // BrP_13.69 //
BadraSreRyasya putreRa durdamena mahAtmanA /
divodAsena bAleti GfRayAsO visarjitaH // BrP_13.70 //
azwAraTo nAma nfpaH suto BImaraTasya vE /
tena putreRa bAlasya prahftaM tasya Bo dvijAH // BrP_13.71 //
vErasyAntaM muniSrezWAH kzatriyeRa viDitsatA /
alarkaH kASirAjas tu brahmaRyaH satyasaMgaraH // BrP_13.72 //
zazwiM varzasahasrARi zazwiM varzaSatAni ca /
yuvA rUpeRa saMpanna AsIt kASikulodvahaH // BrP_13.73 //
lopAmudrAprasAdena paramAyur avApa saH /
vayaso 'nte muniSrezWA hatvA kzemakarAkzasam // BrP_13.74 //
ramyAM niveSayAm Asa purIM vArARasIM nfpaH /
alarkasya tu dAyAdaH kzemako nAma pArTivaH // BrP_13.75 //
kzemakasya tu putro vE varzaketus tato 'Bavat /
varzaketoS ca dAyAdo viBur nAma prajeSvaraH // BrP_13.76 //
Anartas tu viBoH putraH sukumAras tato 'Bavat /
sukumArasya putras tu satyaketur mahAraTaH // BrP_13.77 //
suto 'Bavan mahAtejA rAjA paramaDArmikaH /
vatsasya vatsaBUmis tu BargaBUmis tu BArgavAt // BrP_13.78 //
ete tv aNgirasaH putrA jAtA vaMSe 'Ta BArgave /
brAhmaRAH kzatriyA vESyAH SUdrAS ca munisattamAH // BrP_13.79 //
AjamIQo 'paro vaMSaH SrUyatAM dvijasattamAH /
suhotrasya bfhat putro bfhatas tanayAs trayaH // BrP_13.80 //
ajamIQo dvimIQaS ca purumIQaS ca vIryavAn /
ajamIQasya patnyas tu tisro vE yaSasAnvitAH // BrP_13.81 //
nIlI ca keSinI cEva DUminI ca varANganAH /
ajamIQasya keSinyAM jajYe jahnuH pratApavAn // BrP_13.82 //
Ajahre yo mahAsattraM sarvameDamaKaM viBum /
patiloBena yaM gaNgA vinIteva sasAra ha // BrP_13.83 //
necCataH plAvayAm Asa tasya gaNgA ca tat sadaH /
tat tayA plAvitaM dfzwvA yajYavAwaM samantataH // BrP_13.84 //
jahnur apy abravId gaNgAM krudDo viprAs tadA nfpaH /
eza te trizu lokezu saMkzipyApaH pibAmy aham /
asya gaNge 'valepasya sadyaH Palam avApnuhi // BrP_13.85 //
tataH pItAM mahAtmAno dfzwvA gaNgAM maharzayaH /
upaninyur mahABAgA duhitftvena jAhnavIm // BrP_13.86 //
yuvanASvasya putrIM tu kAverIM jahnur Avahat /
gaNgASApena dehArDaM yasyAH paScAn nadIkftam // BrP_13.87 //
jahnos tu dayitaH putro ajako nAma vIryavAn /
ajakasya tu dAyAdo balAkASvo mahIpatiH // BrP_13.88 //
baBUva mfgayASIlaH kuSikas tasya cAtmajaH /
pahnavEH saha saMvfdDo rAjA vanacarEH saha // BrP_13.89 //
kuSikas tu tapas tepe putram indrasamaM viBum /
laBeyam iti taM Sakras trAsAd aByetya jajYivAn // BrP_13.90 //
sa gADir aBavad rAjA maGavA kOSikaH svayam /
viSvAmitras tu gADeyo viSvAmitrAt taTAzwakaH // BrP_13.91 //
azwakasya suto lOhiH prokto jahnugaRo mayA /
AjamIQo 'paro vaMSaH SrUyatAM munisattamAH // BrP_13.92 //
ajamIQAt tu nIlyAM vE suSAntir udapadyata /
purujAtiH suSAnteS ca bAhyASvaH purujAtitaH // BrP_13.93 //
bAhyASvatanayAH paYca sPItA janapadAvftAH /
mudgalaH sfYjayaS cEva rAjA bfhadizus tadA // BrP_13.94 //
yavInaraS ca vikrAntaH kfmilASvaS ca paYcamaH /
paYcEte rakzaRAyAlaM deSAnAm iti viSrutAH // BrP_13.95 //
paYcAnAM te tu paYcAlAH sPItA janapadAvftAH /
alaM saMrakzaRe tezAM paYcAlA iti viSrutAH // BrP_13.96 //
mudgalasya tu dAyAdo mOdgalyaH sumahAyaSAH /
indrasenA yato garBaM vaDnyaM ca pratyapadyata // BrP_13.97 //
AsIt paYcajanaH putraH sfYjayasya mahAtmanaH /
sutaH paYcajanasyApi somadatto mahIpatiH // BrP_13.98 //
somadattasya dAyAdaH sahadevo mahAyaSAH /
sahadevasutaS cApi somako nAma viSrutaH // BrP_13.99 //
ajamIQasuto jAtaH kzIRe vaMSe tu somakaH /
somakasya suto jantur yasya putraSataM baBO // BrP_13.100 //
tezAM yavIyAn pfzato drupadasya pitA praBuH /
AjamIQAH smftAS cEte mahAtmAnas tu somakAH // BrP_13.101 //
mahizI tv ajamIQasya DUminI putragfdDinI /
pativratA mahABAgA kulajA munisattamAH // BrP_13.102 //
sA ca putrArTinI devI vratacaryAsamanvitA /
tato varzAyutaM taptvA tapaH paramaduScaram // BrP_13.103 //
hutvAgniM viDivat sA tu pavitrA mitaBojanA /
agnihotrakuSezv eva suzvApa munisattamAH // BrP_13.104 //
DUminyA sa tayA devyA tv ajamIQaH samIyivAn /
fkzaM saMjanayAm Asa DUmravarRaM sudarSanam // BrP_13.105 //
fkzAt saMvaraRo jajYe kuruH saMvaraRAt taTA /
yaH prayAgAd atikramya kurukzetraM cakAra ha // BrP_13.106 //
puRyaM ca ramaRIyaM ca puRyakfdBir nizevitam /
tasyAnvavAyaH sumahAn yasya nAmnATa kOravAH // BrP_13.107 //
kuroS ca putrAS catvAraH suDanvA suDanus taTA /
parIkzic ca mahAbAhuH pravaraS cArimejayaH // BrP_13.108 //
parIkzitas tu dAyAdo DArmiko janamejayaH /
Srutaseno 'grasenaS ca BImasenaS ca nAmataH // BrP_13.109 //
ete sarve mahABAgA vikrAntA balaSAlinaH /
janamejayasya putras tu suraTo matimAMs taTA // BrP_13.110 //
suraTasya tu vikrAntaH putro jajYe vidUraTaH /
vidUraTasya dAyAda fkza eva mahAraTaH // BrP_13.111 //
dvitIyas tu BaradvAjAn nAmnA tenEva viSrutaH /
dvAv fkzO somavaMSe 'smin dvAv eva ca parIkzitO // BrP_13.112 //
BImasenAs trayo viprA dvO cApi janamejayO /
fkzasya tu dvitIyasya BImaseno 'Bavat sutaH // BrP_13.113 //
pratIpo BImasenAt tu pratIpasya tu SAMtanuH /
devApir bAhlikaS cEva traya eva mahAraTAH // BrP_13.114 //
SAMtanos tv aBavad BIzmas tasmin vaMSe dvijottamAH /
bAhlikasya tu rAjarzer vaMSaM SfRuta Bo dvijAH // BrP_13.115 //
bAhlikasya sutaS cEva somadatto mahAyaSAH /
jajYire somadattAt tu BUrir BUriSravAH SalaH // BrP_13.116 //
upADyAyas tu devAnAM devApir aBavan muniH /
cyavanaputraH kftaka izwa AsIn mahAtmanaH // BrP_13.117 //
SAMtanus tv aBavad rAjA kOravARAM DuraMDaraH /
SAMtanoH saMpravakzyAmi vaMSaM trElokyaviSrutam // BrP_13.118 //
gANgaM devavrataM nAma putraM so 'janayat praBuH /
sa tu BIzma iti KyAtaH pARqavAnAM pitAmahaH // BrP_13.119 //
kAlI vicitravIryaM tu janayAm Asa Bo dvijAH /
SAMtanor dayitaM putraM DarmAtmAnam akalmazam // BrP_13.120 //
kfzRadvEpAyanAc cEva kzetre vEcitravIryake /
DftarAzwraM ca pARquM ca viduraM cApy ajIjanat // BrP_13.121 //
DftarAzwras tu gAnDAryAM putrAn utpAdayac Catam /
tezAM duryoDanaH SrezWaH sarvezAm api sa praBuH // BrP_13.122 //
pARqor DanaMjayaH putraH sOBadras tasya cAtmajaH /
aBimanyoH parIkzit tu pitA pArIkzitasya ha // BrP_13.123 //
pArIkzitasya kASyAyAM dvO putrO saMbaBUvatuH /
candrApIqas tu nfpatiH sUryApIqaS ca mokzavit // BrP_13.124 //
candrApIqasya putrARAM Satam uttamaDanvinAm /
jAnamejayam ity evaM kzAtraM Buvi pariSrutam // BrP_13.125 //
tezAM jyezWas tu tatrAsIt pure vAraRasAhvaye /
satyakarRo mahAbAhur yajvA vipuladakziRaH // BrP_13.126 //
satyakarRasya dAyAdaH SvetakarRaH pratApavAn /
aputraH sa tu DarmAtmA praviveSa tapovanam // BrP_13.127 //
tasmAd vanagatA garBaM yAdavI pratyapadyata /
sucAror duhitA suBrUr mAlinI grAhamAlinI // BrP_13.128 //
saMBUte sa ca garBe ca SvetakarRaH prajeSvaraH /
anvagacCat kftaM pUrvaM mahAprasTAnam acyutam // BrP_13.129 //
sA tu dfzwvA priyaM taM tu mAlinI pfzWato 'nvagAt /
sucAror duhitA sADvI vane rAjIvalocanA // BrP_13.130 //
paTi sA suzuve bAlA sukumAraM kumArakam /
tam apAsyATa tatrEva rAjAnaM sAnvagacCata // BrP_13.131 //
pativratA mahABAgA drOpadIva purA satI /
kumAraH sukumAro 'sO giripfzWe ruroda ha // BrP_13.132 //
dayArTaM tasya meGAs tu prAdurAsan mahAtmanaH /
SravizWAyAs tu putrO dvO pEppalAdiS ca kOSikaH // BrP_13.133 //
dfzwvA kfpAnvitO gfhya tO prAkzAlayatAM jale /
niGfzwO tasya pArSvO tu SilAyAM ruDiraplutO // BrP_13.134 //
ajaSyAmaH sa pArSvAByAM GfzwAByAM susamAhitaH /
ajaSyAmO tu tatpArSvO devena saMbaBUvatuH // BrP_13.135 //
aTAjapArSva iti vE cakrAte nAma tasya tO /
sa tu remakaSAlAyAM dvijAByAm aBivarDitaH // BrP_13.136 //
remakasya tu BAryA tam udvahat putrakAraRAt /
rematyAH sa tu putro 'BUd brAhmaRO sacivO tu tO // BrP_13.137 //
tezAM putrAS ca pOtrAS ca yugapattulyajIvinaH /
sa eza pOravo vaMSaH pARqavAnAM mahAtmanAm // BrP_13.138 //
Sloko 'pi cAtra gIto 'yaM nAhuzeRa yayAtinA /
jarAsaMkramaRe pUrvaM tadA prItena DImatA // BrP_13.139 //
acandrArkagrahA BUmir Baved iyam asaMSayam /
apOravA mahI nEva Bavizyati kadAcana // BrP_13.140 //
eza vaH pOravo vaMSo viKyAtaH kaTito mayA /
turvasos tu pravakzyAmi druhyoS cAnor yados taTA // BrP_13.141 //
turvasos tu suto vahnir goBAnus tasya cAtmajaH /
goBAnos tu suto rAjA ESAnur aparAjitaH // BrP_13.142 //
karaMDamas tu ESAnor maruttas tasya cAtmajaH /
anyas tv Avikzito rAjA maruttaH kaTito mayA // BrP_13.143 //
anapatyo 'Bavad rAjA yajvA vipuladakziRaH /
duhitA saMyatA nAma tasyAsIt pfTivIpateH // BrP_13.144 //
dakziRArTaM tu sA dattA saMvartAya mahAtmane /
duzyantaM pOravaM cApi leBe putram akalmazam // BrP_13.145 //
evaM yayAtiSApena jarAsaMkramaRe tadA /
pOravaM turvasor vaMSaM praviveSa dvijottamAH // BrP_13.146 //
duzyantasya tu dAyAdaH karUromaH prajeSvaraH /
karUromAd aTAhrIdaS catvAras tasya cAtmajAH // BrP_13.147 //
pARqyaS ca keralaS cEva kAlaS colaS ca pArTivaH /
druhyoS ca tanayo rAjan baBrusetuS ca pArTivaH // BrP_13.148 //
aNgArasetus tatputro marutAM patir ucyate /
yOvanASvena samare kfcCreRa nihato balI // BrP_13.149 //
yudDaM sumahad apy AsIn mAsAn paricarad daSa /
aNgArasetor dAyAdo gAnDAro nAma pArTivaH // BrP_13.150 //
KyAyate yasya nAmnA vE gAnDAravizayo mahAn /
gAnDAradeSajAS cEva turagA vAjinAM varAH // BrP_13.151 //
anos tu putro Darmo 'BUd dyUtas tasyAtmajo 'Bavat /
dyUtAd vanaduho jajYe pracetAs tasya cAtmajaH // BrP_13.152 //
pracetasaH sucetAs tu kIrtitAs tv anavo mayA /
baBUvus tu yadoH putrAH paYca devasutopamAH // BrP_13.153 //
sahasrAdaH payodaS ca krozwA nIlo 'Yjikas taTA /
sahasrAdasya dAyAdAs trayaH paramaDArmikAH // BrP_13.154 //
hEhayaS ca hayaS cEva rAjA veRuhayas taTA /
hEhayasyABavat putro Darmanetra iti SrutaH // BrP_13.155 //
Darmanetrasya kArtas tu sAhaYjas tasya cAtmajaH /
sAhaYjanI nAma purI tena rAjYA niveSitA // BrP_13.156 //
AsIn mahizmataH putro BadraSreRyaH pratApavAn /
BadraSreRyasya dAyAdo durdamo nAma viSrutaH // BrP_13.157 //
durdamasya suto DImAn kanako nAma nAmataH /
kanakasya tu dAyAdAS catvAro lokaviSrutAH // BrP_13.158 //
kftavIryaH kftOjAS ca kftaDanvA taTEva ca /
kftAgnis tu caturTo 'BUt kftavIryAd aTArjunaH // BrP_13.159 //
yo 'sO bAhusahasreRa saptadvIpeSvaro 'Bavat /
jigAya pfTivIm eko raTenAdityavarcasA // BrP_13.160 //
sa hi varzAyutaM taptvA tapaH paramaduScaram /
dattam ArADayAm Asa kArtavIryo 'trisaMBavam // BrP_13.161 //
tasmE datto varAn prAdAc caturo BUritejasaH /
pUrvaM bAhusahasraM tu prArTitaM sumahad varam // BrP_13.162 //
aDarme 'DIyamAnasya sadBis tatra nivAraRam /
ugreRa pfTivIM jitvA DarmeREvAnuraYjanam // BrP_13.163 //
saMgrAmAn subahUY jitvA hatvA cArIn sahasraSaH /
saMgrAme vartamAnasya vaDaM cAByaDikAd raRe // BrP_13.164 //
tasya bAhusahasraM tu yuDyataH kila Bo dvijAH /
yogAd yogISvarasyeva prAdurBavati mAyayA // BrP_13.165 //
teneyaM pfTivI sarvA saptadvIpA sapattanA /
sasamudrA sanagarA ugreRa viDinA jitA // BrP_13.166 //
tena saptasu dvIpezu sapta yajYaSatAni ca /
prAptAni viDinA rAjYA SrUyante munisattamAH // BrP_13.167 //
sarve yajYA muniSrezWAH sahasraSatadakziRAH /
sarve kAYcanayUpAS ca sarve kAYcanavedayaH // BrP_13.168 //
sarve devEr muniSrezWA vimAnasTEr alaMkftEH /
ganDarvEr apsaroBiS ca nityam evopaSoBitAH // BrP_13.169 //
yasya yajYe jagO gATAM ganDarvo nAradas taTA /
varIdAsAtmajo vidvAn mahimnA tasya vismitaH // BrP_13.170 //
{nArada uvAca: }
na nUnaM kArtavIryasya gatiM yAsyanti pArTivAH /
yajYEr dAnEs tapoBiS ca vikrameRa Srutena ca // BrP_13.171 //
sa hi saptasu dvIpezu carmI KaqgI SarAsanI /
raTI dvIpAn anucaran yogI saMdfSyate nfBiH // BrP_13.172 //
anazwadravyatA cEva na Soko na ca viBramaH /
praBAveRa mahArAjYaH prajA DarmeRa rakzataH // BrP_13.173 //
sa sarvaratnaBAk samrAw cakravartI baBUva ha /
sa eva paSupAlo 'BUt kzetrapAlaH sa eva ca // BrP_13.174 //
sa eva vfzwyA parjanyo yogitvAd arjuno 'Bavat /
sa vE bAhusahasreRa jyAGAtakaWinatvacA // BrP_13.175 //
BAti raSmisahasreRa SaradIva ca BAskaraH /
sa hi nAgAn manuzyezu mAhizmatyAM mahAdyutiH // BrP_13.176 //
karkowakasutAY jitvA puryAM tasyAM nyaveSayat /
sa vE vegaM samudrasya prAvfwkAle 'mbujekzaRaH // BrP_13.177 //
krIqann iva BujodBinnaM pratisrotaS cakAra ha /
luRWitA krIqatA tena nadI tadgrAmamAlinI // BrP_13.178 //
caladUrmisahasreRa SaNkitAByeti narmadA /
tasya bAhusahasreRa kzipyamARe mahodaDO // BrP_13.179 //
BayAn nilInA niScezWAH pAtAlasTA mahIsurAH /
cUrRIkftamahAvIciM calanmInamahAtimim // BrP_13.180 //
mArutAvidDaPenOGam AvartakzoBasaMkulam /
prAvartayat tadA rAjA sahasreRa ca bAhunA // BrP_13.181 //
devAsurasamAkziptaH kzIrodam iva mandaraH /
mandarakzoBacakitA amftotpAdaSaNkitAH // BrP_13.182 //
sahasotpatitA BItA BImaM dfzwvA nfpottamam /
natA niScalamUrDAno baBUvus te mahoragAH // BrP_13.183 //
sAyAhne kadalIKaRqAH kampitA iva vAyunA /
sa vE badDvA Danur jyABir utsiktaM paYcaBiH SarEH // BrP_13.184 //
laNkeSaM mohayitvA tu sabalaM rAvaRaM balAt /
nirjitya vaSam AnIya mAhizmatyAM babanDa tam // BrP_13.185 //
SrutvA tu badDaM pOlastyaM rAvaRaM tv arjunena ca /
tato gatvA pulastyas tam arjunaM dadfSe svayam // BrP_13.186 //
mumoca rakzaH pOlastyaM pulastyenABiyAcitaH /
yasya bAhusahasrasya baBUva jyAtalasvanaH // BrP_13.187 //
yugAnte toyadasyeva sPuwato hy aSaner iva /
aho bata mfDe vIryaM BArgavasya yad acCinat // BrP_13.188 //
rAjYo bAhusahasrasya hEmaM tAlavanaM yaTA /
tfzitena kadAcit sa BikzitaS citraBAnunA // BrP_13.189 //
sa BikzAm adadAd vIraH sapta dvIpAn viBAvasoH /
purARi grAmaGozAMS ca vizayAMS cEva sarvaSaH // BrP_13.190 //
jajvAla tasya sarvARi citraBAnur diDfkzayA /
sa tasya puruzendrasya praBAveRa mahAtmanaH // BrP_13.191 //
dadAha kArtavIryasya SElAMS cEza vanAni ca /
sa SUnyam ASramaM ramyaM varuRasyAtmajasya vE // BrP_13.192 //
dadAha balavadBItaS citraBAnuH sa hEhayaH /
yaM leBe varuRaH putraM purA BAsvantam uttamam // BrP_13.193 //
vasizWaM nAma sa muniH KyAta Apava ity uta /
yatrApavas tu taM kroDAc CaptavAn arjunaM viBuH // BrP_13.194 //
yasmAn na varjitam idaM vanaM te mama hEhaya /
tasmAt te duzkaraM karma kftam anyo hanizyati // BrP_13.195 //
rAmo nAma mahAbAhur jAmadagnyaH pratApavAn /
CittvA bAhusahasraM te pramaTya tarasA balI // BrP_13.196 //
tapasvI brAhmaRas tvAM tu hanizyati sa BArgavaH /
anazwadravyatA yasya baBUvAmitrakarziRaH // BrP_13.197 //
pratApena narendrasya prajA DarmeRa rakzataH /
prAptas tato 'sya mftyur vE tasya SApAn mahAmuneH // BrP_13.198 //
varas taTEva Bo viprAH svayam eva vftaH purA /
tasya putraSataM tv AsIt paYca SezA mahAtmanaH // BrP_13.199 //
kftAstrA balinaH SUrA DarmAtmAno yaSasvinaH /
SUrasenaS ca SUraS ca vfzaRo maDupaDvajaH // BrP_13.200 //
jayaDvajaS ca nAmnAsId Avantyo nfpatir mahAn /
kArtavIryasya tanayA vIryavanto mahAbalAH // BrP_13.201 //
jayaDvajasya putras tu tAlajaNGo mahAbalaH /
tasya putraSataM KyAtAs tAlajaNGA iti smftAH // BrP_13.202 //
tezAM kule muniSrezWA hEhayAnAM mahAtmanAm /
vItihotrAH sujAtAS ca BojAS cAvantayaH smftAH // BrP_13.203 //
tORqikerAS ca viKyAtAs tAlajaNGAs taTEva ca /
BaratAS ca sujAtAS ca bahutvAn nAnukIrtitAH // BrP_13.204 //
vfzapraBftayo viprA yAdavAH puRyakarmiRaH /
vfzo vaMSaDaras tatra tasya putro 'Bavan maDuH // BrP_13.205 //
maDoH putraSataM tv AsId vfzaRas tasya vaMSakft /
vfzaRAd vfzRayaH sarve maDos tu mADavAH smftAH // BrP_13.206 //
yAdavA yadunAmnA te nirucyante ca hEhayAH /
na tasya vittanASaH syAn nazwaM prati laBec ca saH // BrP_13.207 //
kArtavIryasya yo janma kaTayed iha nityaSaH /
ete yayAtiputrARAM paYca vaMSA dvijottamAH // BrP_13.208 //
kIrtitA lokavIrARAM ye lokAn DArayanti vE /
BUtAnIva muniSrezWAH paYca sTAvarajaNgamAn // BrP_13.209 //
SrutvA paYca visargAMs tu rAjA DarmArTakovidaH /
vaSI Bavati paYcAnAm AtmajAnAM taTeSvaraH // BrP_13.210 //
laBet paYca varAMS cEva durlaBAn iha lOkikAn /
AyuH kIrtiM taTA putrAn ESvaryaM BUtim eva ca // BrP_13.211 //
DAraRAc CravaRAc cEva paYcavargasya Bo dvijAH /
krozwor vaMSaM muniSrezWAH SfRuDvaM gadato mama // BrP_13.212 //
yador vaMSaDarasyATa yajvinaH puRyakarmiRaH /
krozwor vaMSaM hi SrutvEva sarvapApEH pramucyate /
yasyAnvavAyajo vizRur harir vfzRikulodvahaH // BrP_13.213 //
{lomaharzaRa uvAca: }
gAnDArI cEva mAdrI ca krozwor BArye baBUvatuH /
gAnDArI janayAm Asa anamitraM mahAbalam // BrP_14.1 //
mAdrI yuDAjitaM putraM tato 'nyaM devamIQuzam /
tezAM vaMSas triDA BUto vfzRInAM kulavarDanaH // BrP_14.2 //
mAdryAH putrO tu jajYAte SrutO vfzRyanDakAv uBO /
jajYAte tanayO vfzReH SvaPalkaS citrakas taTA // BrP_14.3 //
SvaPalkas tu muniSrezWA DarmAtmA yatra vartate /
nAsti vyADiBayaM tatra nAvarzas tapam eva ca // BrP_14.4 //
kadAcit kASirAjasya vizaye munisattamAH /
trIRi varzARi pUrRAni nAvarzat pAkaSAsanaH // BrP_14.5 //
sa tatra cAnayAm Asa SvaPalkaM paramArcitam /
SvaPalkaparivartena vavarza harivAhanaH // BrP_14.6 //
SvaPalkaH kASirAjasya sutAM BAryAm avindata /
gAndinIM nAma gAM sA ca dadO viprAya nityaSaH // BrP_14.7 //
dAtA yajvA ca vIraS ca SrutavAn atiTipriyaH /
akrUraH suzuve tasmAc CvaPalkAd BUridakziRaH // BrP_14.8 //
upamadgus taTA madgur meduraS cArimejayaH /
avikzitas taTAkzepaH SatruGnaS cArimardanaH // BrP_14.9 //
DarmaDfg yatiDarmA ca DarmokzAnDakarus taTA /
AvAhaprativAhO ca sundarI ca varANganA // BrP_14.10 //
akrUreRograsenAyAM sugAtryAM dvijasattamAH /
prasenaS copadevaS ca jajYAte devavarcasO // BrP_14.11 //
citrakasyABavan putrAH pfTur vipfTur eva ca /
aSvagrIvo 'SvabAhuS ca svapArSvakagavezaRO // BrP_14.12 //
arizwanemir aSvaS ca suDarmA DarmaBft taTA /
subAhur bahubAhuS ca SravizWASravaRe striyO // BrP_14.13 //
asiknyAM janayAm Asa SUraM vE devamIQuzam /
mahizyAM jajYire SUrA BojyAyAM puruzA daSa // BrP_14.14 //
vasudevo mahAbAhuH pUrvam AnakadunduBiH /
jajYe yasya prasUtasya dunduByaH prARadan divi // BrP_14.15 //
AnakAnAM ca saMhrAdaH sumahAn aBavad divi /
papAta puzpavarzaS ca SUrasya janane mahAn // BrP_14.16 //
manuzyaloke kftsne 'pi rUpe nAsti samo Buvi /
yasyAsIt puruzAgryasya kAntiS candramaso yaTA // BrP_14.17 //
devaBAgas tato jajYe taTA devaSravAH punaH /
anADfzwiH kanavako vatsavAn aTa gfYjamaH // BrP_14.18 //
SyAmaH SamIko gaRqUzaH paYca cAsya varANganAH /
pfTukIrtiH pfTA cEva SrutadevA SrutaSravA // BrP_14.19 //
rAjADidevI ca taTA paYcEtA vIramAtaraH /
SrutaSravAyAM cEdyas tu SiSupAlo 'Bavan nfpaH // BrP_14.20 //
hiraRyakaSipur yo 'sO dEtyarAjo 'Bavat purA /
pfTukIrtyAM tu saMjajYe tanayo vfdDaSarmaRaH // BrP_14.21 //
karUzADipatir vIro dantavakro mahAbalaH /
pfTAM duhitaraM cakre kuntis tAM pARqur Avahat // BrP_14.22 //
yasyAM sa Darmavid rAjA Darmo jajYe yuDizWiraH /
BImasenas taTA vAtAd indrAc cEva DanaMjayaH // BrP_14.23 //
loke pratiraTo vIraH SakratulyaparAkramaH /
anamitrAc Canir jajYe kanizWAd vfzRinandanAt // BrP_14.24 //
SEneyaH satyakas tasmAd yuyuDAnaS ca sAtyakiH /
udDavo devaBAgasya mahABAgaH suto 'Bavat // BrP_14.25 //
paRqitAnAM paraM prAhur devaSravasam uttamam /
aSmakyaM prAptavAn putram anADfzwir yaSasvinam // BrP_14.26 //
nivfttaSatruM SatruGnaM SrutadevA tv ajAyata /
SrutadevAtmajAs te tu nEzAdir yaH pariSrutaH // BrP_14.27 //
ekalavyo muniSrezWA nizAdEH parivarDitaH /
vatsavate tv aputrAya vasudevaH pratApavAn /
adBir dadO sutaM vIraM SOriH kOSikam Orasam // BrP_14.28 //
gaRqUzAya hy aputrAya vizvakseno dadO sutAn /
cArudezRaM sudezRaM ca paYcAlaM kftalakzaRam // BrP_14.29 //
asaMgrAmeRa yo vIro nAvartata kadAcana /
rOkmiReyo mahAbAhuH kanIyAn dvijasattamAH // BrP_14.30 //
vAyasAnAM sahasrARi yaM yAntaM pfzWato 'nvayuH /
cArUn adyopaBokzyAmaS cArudezRahatAn iti // BrP_14.31 //
tantrijas tantripAlaS ca sutO kanavakasya tO /
vIruS cASvahanuS cEva vIrO tAv aTa gfYjimO // BrP_14.32 //
SyAmaputraH SamIkas tu SamIko rAjyam Avahat /
jugupsamAno BojatvAd rAjasUyam avApa saH // BrP_14.33 //
ajAtaSatruH SatrURAM jajYe tasya vinASanaH /
vasudevasutAn vIrAn kIrtayizyAmy ataH param // BrP_14.34 //
vfzRes triviDam evaM tu bahuSAKaM mahOjasam /
DArayan vipulaM vaMSaM nAnarTEr iha yujyate // BrP_14.35 //
yAH patnyo vasudevasya caturdaSa varANganAH /
pOravI rohiRI nAma madirAditaTAvarA // BrP_14.36 //
vESAKI ca taTA BadrA sunAmnI cEva paYcamI /
sahadevA SAntidevA SrIdevI devarakzitA // BrP_14.37 //
vfkadevy upadevI ca devakI cEva saptamI /
sutanur vaqavA cEva dve ete paricArike // BrP_14.38 //
pOravI rohiRI nAma bAhlikasyAtmajABavat /
jyezWA patnI muniSrezWA dayitAnakadunduBeH // BrP_14.39 //
leBe jyezWaM sutaM rAmaM SaraRyaM SaWam eva ca /
durdamaM damanaM SuBraM piRqArakam uSInaram // BrP_14.40 //
citrA nAma kumArI ca rohiRItanayA nava /
citrA suBadreti punar viKyAtA munisattamAH // BrP_14.41 //
vasudevAc ca devakyAM jajYe SOrir mahAyaSAH /
rAmAc ca niSaWo jajYe revatyAM dayitaH sutaH // BrP_14.42 //
suBadrAyAM raTI pArTAd aBimanyur ajAyata /
akrUrAt kASikanyAyAM satyaketur ajAyata // BrP_14.43 //
vasudevasya BAryAsu mahABAgAsu saptasu /
ye putrA jajYire SUrAH samastAMs tAn niboData // BrP_14.44 //
BojaS ca vijayaS cEva SAntidevAsutAv uBO /
vfkadevaH sunAmAyAM gadaS cAstAM sutAv uBO // BrP_14.45 //
agAvahaM mahAtmAnaM vfkadevI vyajAyata /
kanyA trigartarAjasya BAryA vE SiSirAyaReH // BrP_14.46 //
jijYAsAM pOruze cakre na caskande ca pOruzam /
kfzRAyasasamapraKyo varze dvAdaSame taTA // BrP_14.47 //
miTyABiSasto gArgyas tu manyunAtisamIritaH /
GozakanyAm upAdAya mETunAyopacakrame // BrP_14.48 //
gopAlI cApsarAs tasya gopastrIvezaDAriRI /
DArayAm Asa gArgyasya garBaM durDaram acyutam // BrP_14.49 //
mAnuzyAM gargaBAryAyAM niyogAc CUlapARinaH /
sa kAlayavano nAma jajYe rAjA mahAbalaH // BrP_14.50 //
vfttapUrvArDakAyas tu siMhasaMhanano yuvA /
aputrasya sa rAjYas tu vavfDe 'ntaHpure SiSuH // BrP_14.51 //
yavanasya muniSrezWAH sa kAlayavano 'Bavat /
AyuDyamAno nfpatiH paryapfcCad dvijottamam // BrP_14.52 //
vfzRyanDakakulaM tasya nArado 'kaTayad viBuH /
akzOhiRyA tu sEnyasya maTurAm aByayAt tadA // BrP_14.53 //
dUtaM saMprezayAm Asa vfzRyanDakaniveSanam /
tato vfzRyanDakAH kfzRaM puraskftya mahAmatim // BrP_14.54 //
sametA mantrayAm Asur yavanasya BayAt tadA /
kftvA viniScayaM sarve palAyanam arocayan // BrP_14.55 //
vihAya maTurAM ramyAM mAnayantaH pinAkinam /
kuSasTalIM dvAravatIM niveSayitum IpsavaH // BrP_14.56 //
iti kfzRasya janmedaM yaH Sucir niyatendriyaH /
parvasu SrAvayed vidvAn anfRaH sa suKI Bavet // BrP_14.59 //
{lomaharzaRa uvAca: }
krozwor aTABavat putro vfjinIvAn mahAyaSAH /
vArjinIvatam icCanti svAhiM svAhAkftAM varam // BrP_15.1 //
svAhiputro 'Bavad rAjA uzadgur vadatAM varaH /
mahAkratuBir Ije yo viviDEr BUridakziREH // BrP_15.2 //
tataH prasUtim icCan vE uzadguH so 'gryam Atmajam /
jajYe citraraTas tasya putraH karmaBir anvitaH // BrP_15.3 //
AsIc cEtraraTir vIro yajvA vipuladakziRaH /
SaSabinduH paraM vfttaM rAjarzIRAm anuzWitaH // BrP_15.4 //
pfTuSravAH pfTuyaSA rAjAsIc CASibindavaH /
SaMsanti ca purARajYAH pArTaSravasam antaram // BrP_15.5 //
antarasya suyajYas tu suyajYatanayo 'Bavat /
uzato yajYam aKilaM svaDarme ca kftAdaraH // BrP_15.6 //
Sineyur aBavat putra uzataH SatrutApanaH /
marutas tasya tanayo rAjarzir aBavan nfpaH // BrP_15.7 //
maruto 'laBata jyezWaM sutaM kambalabarhizam /
cacAra vipulaM Darmam amarzAt pratyaBAg api // BrP_15.8 //
sa satprasUtim icCan vE sutaM kambalabarhizaH /
baBUva rukmakavacaH SataprasavataH sutaH // BrP_15.9 //
nihatya rukmakavacaH SataM kavacinAM raRe /
DanvinAM niSitEr bAREr avApa Sriyam uttamAm // BrP_15.10 //
jajYe ca rukmakavacAt parajit paravIrahA /
jajYire paYca putrAs tu mahAvIryAH parAjitAH // BrP_15.11 //
rukmezuH pfTurukmaS ca jyAmaGaH pAlito hariH /
pAlitaM ca hariM cEva videheByaH pitA dadO // BrP_15.12 //
rukmezur aBavad rAjA pfTurukmasya saMSrayAt /
tAByAM pravrAjito rAjA jyAmaGo 'vasad ASrame // BrP_15.13 //
praSAntaS ca tadA rAjA brAhmaRES cAvaboDitaH /
jagAma Danur AdAya deSam anyaM DvajI raTI // BrP_15.14 //
narmadAkUlam ekAkIm ekalAM mfttikAvatIm /
fkzavantaM giriM jitvA SuktimatyAm uvAsa saH // BrP_15.15 //
jyAmaGasyABavad BAryA SEbyA balavatI satI /
aputro 'pi sa rAjA vE nAnyAM BAryAm avindata // BrP_15.16 //
tasyAsId vijayo yudDe tatra kanyAm avApa saH /
BAryAm uvAca saMtrastaH snuzeti sa janeSvaraH // BrP_15.17 //
etac CrutvAbravId devI kasya deva snuzeti vE /
abravIt tad upaSrutya jyAmaGo rAjasattamaH // BrP_15.18 //
{rAjovAca: }
yas te janizyate putras tasya BAryopapAditA //* BrP_15.19 //
{lomaharzaRa uvAca: }
ugreRa tapasA tasyAH kanyAyAH sA vyajAyata /
putraM vidarBaM suBAgA SEbyA pariRatA satI // BrP_15.20 //
rAjaputryAM tu vidvAMsO snuzAyAM kraTakESikO /
paScAd vidarBo 'janayac CUrO raRaviSAradO // BrP_15.21 //
BImo vidarBasya sutaH kuntis tasyAtmajo 'Bavat /
kunter DfzwaH suto jajYe raRaDfzwaH pratApavAn // BrP_15.22 //
Dfzwasya jajYire SUrAs trayaH paramaDArmikAH /
AvantaS ca daSArhaS ca balI vizaharaS ca saH // BrP_15.23 //
daSArhasya suto vyomA vyomno jImUta ucyate /
jImUtaputro vikftis tasya BImaraTaH smftaH // BrP_15.24 //
aTa BImaraTasyAsIt putro navaraTas taTA /
tasya cAsId daSaraTaH Sakunis tasya cAtmajaH // BrP_15.25 //
tasmAt karamBaH kAramBir devarAto 'Bavan nfpaH /
devakzatro 'Bavat tasya vfdDakzatro mahAyaSAH // BrP_15.26 //
devagarBasamo jajYe devakzatrasya nandanaH /
maDUnAM vaMSakfd rAjA maDur maDuravAg api // BrP_15.27 //
maDor jajYe 'Ta vEdarByAM purudvAn puruzottamaH /
EkzvAkI cABavad BAryA maDos tasyAM vyajAyata // BrP_15.28 //
satvAn sarvaguRopetaH sAtvatA kIrtivarDanaH /
imAM visfzwiM vijYAya jyAmaGasya mahAtmanaH /
yujyate paramaprItyA prajAvAMS ca Bavet sadA // BrP_15.29 //
{lomaharzaRa uvAca: }
satvataH sattvasaMpannAn kOSalyA suzuve sutAn /
BAginaM BajamAnaM ca divyaM devAvfDaM nfpam // BrP_15.30 //
anDakaM ca mahAbAhuM vfzRiM ca yadunandanam /
tezAM visargAS catvAro vistareReha kIrtitAH // BrP_15.31 //
BajamAnasya sfYjayyO bAhyakATopabAhyakA /
AstAM BArye tayos tasmAj jajYire bahavaH sutAH // BrP_15.32 //
krimiS ca kramaRaS cEva DfzwaH SUraH puraMjayaH /
ete bAhyakasfYjayyAM BajamAnAd vijajYire // BrP_15.33 //
AyutAjit sahasrAjic CatAjit tv aTa dAsakaH /
upabAhyakasfYjayyAM BajamAnAd vijajYire // BrP_15.34 //
yajvA devAvfDo rAjA cacAra vipulaM tapaH /
putraH sarvaguRopeto mama syAd iti niScitaH // BrP_15.35 //
saMyujyamAnas tapasA parRASAyA jalaM spfSan /
sadopaspfSatas tasya cakAra priyam ApagA // BrP_15.36 //
cintayABiparItA sA na jagAmEva niScayam /
kalyARatvAn narapates tasya sA nimnagottamA // BrP_15.37 //
nADyagacCat tu tAM nArIM yasyAm evaMviDaH sutaH /
Bavet tasmAt svayaM gatvA BavAmy asya sahAnugA // BrP_15.38 //
aTa BUtvA kumArI sA biBratI paramaM vapuH /
varayAm Asa nfpatiM tAm iyeza ca sa praBuH // BrP_15.39 //
tasyAm ADatta garBaM sa tejasvinam udAraDIH /
aTa sA daSame mAsi suzuve saritAM varA // BrP_15.40 //
putraM sarvaguRopetaM baBruM devAvfDaM dvijAH /
atra vaMSe purARajYA gAyantIti pariSrutam // BrP_15.41 //
guRAn devAvfDasyApi kIrtayanto mahAtmanaH /
yaTEvAgre taTA dUrAt paSyAmas tAvad antikAt // BrP_15.42 //
baBruH SrezWo manuzyARAM devEr devAvfDaH samaH /
zazwiS ca zaw ca puruzAH sahasrARi ca sapta ca // BrP_15.43 //
ete 'mftatvaM prAptA vE baBror devAvfDAd api /
yajvA dAnapatir DImAn brahmaRyaH sudfQAyuDaH // BrP_15.44 //
tasyAnvavAyaH sumahAn BojA ye sArtikAvatAH /
anDakAt kASyaduhitA caturo 'laBatAtmajAn // BrP_15.45 //
kukuraM BajamAnaM ca sasakaM balabarhizam /
kukurasya suto vfzwir vfzwes tu tanayas taTA // BrP_15.46 //
kapotaromA tasyATa tiliris tanayo 'Bavat /
jajYe punar vasus tasmAd aBijic ca punar vasoH // BrP_15.47 //
taTA vE putramiTunaM baBUvABijitaH kila /
AhukaH SrAhukaS cEva KyAtO KyAtimatAM varO // BrP_15.48 //
imAM codAharanty atra gATAM prati tam Ahukam /
Svetena parivAreRa kiSorapratimo mahAn // BrP_15.49 //
aSItivarmaRA yukta AhukaH praTamaM vrajet /
nAputravAn nASatado nAsahasraSatAyuzaH // BrP_15.50 //
nASudDakarmA nAyajvA yo Bojam aBito vrajet /
pUrvasyAM diSi nAgAnAM Bojasya prayayuH kila // BrP_15.51 //
somAt saNgAnukarzARAM DvajinAM savarUTinAm /
raTAnAM meGaGozARAM sahasrARi daSEva tu // BrP_15.52 //
rOpyakAYcanakakzARAM sahasrARy ekaviMSatiH /
tAvaty eva sahasrARi uttarasyAM taTA diSi // BrP_15.53 //
ABUmipAlA BojAs tu santi jyAkiNkiRIkinaH /
AhuH kiM cApy avantiByaH svasAraM dadur anDakAH // BrP_15.54 //
Ahukasya tu kASyAyAM dvO putrO saMbaBUvatuH /
devakaS cograsenaS ca devagarBasamAv uBO // BrP_15.55 //
devakasyABavan putrAS catvAras tridaSopamAH /
devavAn upadevaS ca saMdevo devarakzitaH // BrP_15.56 //
kumAryaH sapta cAsyATa vasudevAya tA dadO /
devakI SAntidevA ca sudevA devarakzitA // BrP_15.57 //
vfkadevy upadevI ca sunAmnI cEva saptamI /
navograsenasya sutAs tezAM kaMsas tu pUrvajaH // BrP_15.58 //
nyagroDaS ca sunAmA ca taTA kaNkaH suBUzaRaH /
rAzwrapAlo 'Ta sutanur anAvfzwis tu puzwimAn // BrP_15.59 //
tezAM svasAraH paYcAsan kaMsA kaMsavatI taTA /
sutanU rAzwrapAlI ca kaNkA cEva varANganA // BrP_15.60 //
ugrasenaH sahApatyo vyAKyAtaH kukurodBavaH /
kukurARAm imaM vaMSaM DArayann amitOjasAm // BrP_15.61 //
Atmano vipulaM vaMSaM prajAvAn ApnuyAn naraH //* BrP_15.62 //
{lomaharzaRa uvAca: }
BajamAnasya putro 'Ta raTamuKyo vidUraTaH /
rAjADidevaH SUras tu vidUraTasuto 'Bavat // BrP_16.1 //
rAjADidevasya sutA jajYire vIryavattarAH /
dattAtidattO balinO SoRASvaH SvetavAhanaH // BrP_16.2 //
SamI ca daRqaSarmA ca dantaSatruS ca Satrujit /
SravaRA ca SravizWA ca svasArO saMbaBUvatuH // BrP_16.3 //
SamiputraH pratikzatraH pratikzatrasya cAtmajaH /
svayaMBojaH svayaMBojAd BadikaH saMbaBUva ha // BrP_16.4 //
tasya putrA baBUvur hi sarve BImaparAkramAH /
kftavarmAgrajas tezAM SataDanvA tu maDyamaH // BrP_16.5 //
devAntaS ca narAntaS ca BizagvEtaraRaS ca yaH /
sudAntaS cAtidAntaS ca nikASyaH kAmadamBakaH // BrP_16.6 //
devAntasyABavat putro vidvAn kambalabarhizaH /
asamOjAH sutas tasya nAsamOjAS ca tAv uBO // BrP_16.7 //
ajAtaputrAya sutAn pradadAv asamOjase /
sudaMzwraS ca sucAruS ca kfzRa ity anDakAH smftAH // BrP_16.8 //
gAnDArI cEva mAdrI ca krozwuBArye baBUvatuH /
gAnDArI janayAm Asa anamitraM mahAbalam // BrP_16.9 //
mAdrI yuDAjitaM putraM tato vE devamIDuzam /
anamitram amitrARAM jetAram aparAjitam // BrP_16.10 //
anamitrasuto niGno niGnato dvO baBUvatuH /
prasenaS cATa satrAjic CatrusenAjitAv uBO // BrP_16.11 //
praseno dvAravatyAM tu nivasan yo mahAmaRim /
divyaM syamantakaM nAma sa sUryAd upalabDavAn // BrP_16.12 //
tasya satrAjitaH sUryaH saKA prARasamo 'Bavat /
sa kadAcin niSApAye raTena raTinAM varaH // BrP_16.13 //
toyakUlam apaH sprazwum upasTAtuM yayO ravim /
tasyopatizWataH sUryaM vivasvAn agrataH sTitaH // BrP_16.14 //
vispazwamUrtir BagavAMs tejomaRqalavAn viBuH /
aTa rAjA vivasvantam uvAca sTitam agrataH // BrP_16.15 //
yaTEva vyomni paSyAmi sadA tvAM jyotizAM pate /
tejomaRqalinaM devaM taTEva purataH sTitam // BrP_16.16 //
ko viSezo 'sti me tvattaH saKyenopagatasya vE /
etac CrutvA tu BagavAn maRiratnaM syamantakam // BrP_16.17 //
svakaRWAd avamucyATa ekAnte nyastavAn viBuH /
tato vigrahavantaM taM dadarSa nfpatis tadA // BrP_16.18 //
prItimAn aTa taM dfzwvA muhUrtaM kftavAn kaTAm /
tam aBiprasTitaM BUyo vivasvantaM sa satrajit // BrP_16.19 //
lokAn BAsayase sarvAn yena tvaM satataM praBo /
tad etan maRiratnaM me Bagavan dAtum arhasi // BrP_16.20 //
tataH syamantakamaRiM dattavAn BAskaras tadA /
sa tam AbaDya nagarIM praviveSa mahIpatiH // BrP_16.21 //
taM janAH paryaDAvanta sUryo 'yaM gacCatIti ha /
svAM purIM sa visizmAya rAjA tv antaHpuraM taTA // BrP_16.22 //
taM prasenajitaM divyaM maRiratnaM syamantakam /
dadO BrAtre narapatiH premRA satrAjid uttamam // BrP_16.23 //
sa maRiH syandate rukmaM vfzRyanDakaniveSane /
kAlavarzI ca parjanyo na ca vyADiBayaM hy aBUt // BrP_16.24 //
lipsAM cakre prasenasya maRiratne syamantake /
govindo na ca taM leBe Sakto 'pi na jahAra saH // BrP_16.25 //
kadAcin mfgayAM yAtaH prasenas tena BUzitaH /
syamantakakfte siMhAd vaDaM prApa vanecarAt // BrP_16.26 //
aTa siMhaM praDAvantam fkzarAjo mahAbalaH /
nihatya maRiratnaM tad AdAya prAviSad guhAm // BrP_16.27 //
tato vfzRyanDakAH kfzRaM prasenavaDakAraRAt /
prArTanAM tAM maRer badDvA sarva eva SaSaNkire // BrP_16.28 //
sa SaNkyamAno DarmAtmA akArI tasya karmaRaH /
Aharizye maRim iti pratijYAya vanaM yayO // BrP_16.29 //
yatra praseno mfgayAM vyacarat tatra cApy aTa /
prasenasya padaM gfhya puruzEr AptakAriBiH // BrP_16.30 //
fkzavantaM girivaraM vinDyaM ca girim uttamam /
anvezayan pariSrAntaH sa dadarSa mahAmanAH // BrP_16.31 //
sASvaM hataM prasenaM tu nAvindata ca tanmaRim /
aTa siMhaH prasenasya SarIrasyAvidUrataH // BrP_16.32 //
fkzeRa nihato dfzwaH padEr fkzas tu sUcitaH /
padEs tEr anviyAyATa guhAm fkzasya mADavaH // BrP_16.33 //
sa hi fkzabile vARIM SuSrAva pramaderitAm /
DAtryA kumAram AdAya sutaM jAmbavato dvijAH // BrP_16.34 //
krIqayantyA ca maRinA mA rodIr ity aTeritAm //* BrP_16.35 //
{DAtry uvAca: }
siMhaH prasenam avaDIt siMho jAmbavatA hataH /
sukumAraka mA rodIs tava hy eza syamantakaH // BrP_16.36 //
vyaktitas tasya Sabdasya tUrRam eva bilaM yayO /
praviSya tatra BagavAMs tad fkzabilam aYjasA // BrP_16.37 //
sTApayitvA biladvAre yadUMl lANgalinA saha /
SArNgaDanvA bilasTaM tu jAmbavantaM dadarSa saH // BrP_16.38 //
yuyuDe vAsudevas tu bile jAmbavatA saha /
bAhuByAm eva govindo divasAn ekaviMSatim // BrP_16.39 //
pravizwe 'Ta bile kfzRe baladevapuraHsarAH /
purIM dvAravatIm etya hataM kfzRaM nyavedayan // BrP_16.40 //
vAsudevo 'pi nirjitya jAmbavantaM mahAbalam /
leBe jAmbavatIM kanyAm fkzarAjasya saMmatAm // BrP_16.41 //
maRiM syamantakaM cEva jagrAhAtmaviSudDaye /
anunIyarkzarAjaM tu niryayO ca tato bilAt // BrP_16.42 //
upAyAd dvArakAM kfzRaH sa vinItEH puraHsarEH /
evaM sa maRim Ahftya viSoDyAtmAnam acyutaH // BrP_16.43 //
dadO satrAjite taM vE sarvasAtvatasaMsadi /
evaM miTyABiSastena kfzRenAmitraGAtinA // BrP_16.44 //
AtmA viSoDitaH pApAd vinirjitya syamantakam /
satrAjito daSa tv Asan BAryAs tAsAM SataM sutAH // BrP_16.45 //
KyAtimantas trayas tezAM BagaMkAras tu pUrvajaH /
vIro vAtapatiS cEva vasumeDas taTEva ca // BrP_16.46 //
kumAryaS cApi tisro vE dikzu KyAtA dvijottamAH /
satyaBAmottamA tAsAM vratinI ca dfQavratA // BrP_16.47 //
taTA prasvApinI cEva BAryAM kfzRAya tAM dadO /
saBAkzo BaNgakAris tu nAveyaS ca narottamO // BrP_16.48 //
jajYAte guRasaMpannO viSrutO rUpasaMpadA /
mAdryAH putro 'Ta jajYe 'Ta vfzRiputro yuDAjitaH // BrP_16.49 //
jajYAte tanayO vfzReH SvaPalkaS citrakas taTA /
SvaPalkaH kASirAjasya sutAM BAryAm avindata // BrP_16.50 //
gAndinIM nAma tasyAS ca gAH sadA pradadO pitA /
tasyAM jajYe mahAbAhuH SrutavAn atiTipriyaH // BrP_16.51 //
akrUro 'Ta mahABAgo jajYe vipuladakziRaH /
upamadgus taTA madgur mudaraS cArimardanaH // BrP_16.52 //
Arikzepas taTopekzaH SatruhA cArimejayaH /
DarmaBfc cApi DarmA ca gfDraBojAnDakas taTA // BrP_16.53 //
AvAhaprativAhO ca sundarI ca varANganA /
viSrutASvasya mahizI kanyA cAsya vasuMDarA // BrP_16.54 //
rUpayOvanasaMpannA sarvasattvamanoharA /
akrUreRograsenAyAM sutO vE kulanandanO // BrP_16.55 //
vasudevaS copadevaS ca jajYAte devavarcasO /
citrakasyABavan putrAH pfTur vipfTur eva ca // BrP_16.56 //
aSvagrIvo 'SvabAhuS ca supArSvakagavezaRO /
arizwanemiS ca sutA Darmo DarmaBfd eva ca // BrP_16.57 //
subAhur bahubAhuS ca SravizWASravaRe striyO /
imAM miTyABiSastiM yaH kfzRasya samudAhftAm // BrP_16.58 //
veda miTyABiSApAs taM na spfSanti kadAcana //* BrP_16.59 //
{lomaharzaRa uvAca: }
yat tu satrAjite kfzRo maRiratnaM syamantakam /
dadAv ahArayad baBrur Bojena SataDanvanA // BrP_17.1 //
sadA hi prArTayAm Asa satyaBAmAm aninditAm /
akrUro 'ntaram anvizyan maRiM cEva syamantakam // BrP_17.2 //
satrAjitaM tato hatvA SataDanvA mahAbalaH /
rAtrO taM maRim AdAya tato 'krUrAya dattavAn // BrP_17.3 //
akrUras tu tadA viprA ratnam AdAya cottamam /
samayaM kArayAM cakre nAvedyo 'haM tvayety uta // BrP_17.4 //
vayam aByutprapatsyAmaH kfzRena tvAM praDarzitam /
mamAdya dvArakA sarvA vaSe tizWaty asaMSayam // BrP_17.5 //
hate pitari duHKArtA satyaBAmA manasvinI /
prayayO raTam Aruhya nagaraM vAraRAvatam // BrP_17.6 //
satyaBAmA tu tad vfttaM Bojasya SataDanvanaH /
Bartur nivedya duHKArtA pArSvasTASrURy avartayat // BrP_17.7 //
pARqavAnAM ca dagDAnAM hariH kftvodakakriyAm /
kulyArTe cApi pARqUnAM nyayojayata sAtyakim // BrP_17.8 //
tatas tvaritam Agamya dvArakAM maDusUdanaH /
pUrvajaM halinaM SrImAn idaM vacanam abravIt // BrP_17.9 //
{SrIkfzRa uvAca: }
hataH prasenaH siMhena satrAjic CataDanvanA /
syamantakas tu madnAmI tasya praBur ahaM viBo // BrP_17.10 //
tad Aroha raTaM SIGraM BojaM hatvA mahAraTam /
syamantako mahAbAho asmAkaM sa Bavizyati // BrP_17.11 //
{lomaharzaRa uvAca: }
tataH pravavfte yudDaM tumulaM BojakfzRayoH /
SataDanvA tato 'krUraM sarvatodiSam Ekzata // BrP_17.12 //
saMrabDO tAv uBO tatra dfzwvA BojajanArdanO /
Sakto 'pi SApAd DArdikyam akrUro nAnvapadyata // BrP_17.13 //
apayAne tato budDiM BojaS cakre BayArditaH /
yojanAnAM SataM sAgraM hfdayA pratyapadyata // BrP_17.14 //
viKyAtA hfdayA nAma SatayojanagAminI /
Bojasya vaqavA viprA yayA kfzRam ayoDayat // BrP_17.15 //
kzIRAM javena hfdayAm aDvanaH Satayojane /
dfzwvA raTasya svAM vfdDiM SataDanvAnam ardayat // BrP_17.16 //
tatas tasyA hatAyAs tu SramAt KedAc ca Bo dvijAH /
Kam utpetur aTa prARAH kfzRo rAmam aTAbravIt // BrP_17.17 //
{SrIkfzRa uvAca: }
tizWeha tvaM mahAbAho dfzwadozA hayA mayA /
padByAM gatvA harizyAmi maRiratnaM syamantakam // BrP_17.18 //
padByAm eva tato gatvA SataDanvAnam acyutaH /
miTilAm aBito viprA jaGAna paramAstravit // BrP_17.19 //
syamantakaM ca nApaSyad DatvA BojaM mahAbalam /
nivfttaM cAbravIt kfzRaM maRiM dehIti lANgalI // BrP_17.20 //
nAstIti kfzRaS covAca tato rAmo ruzAnvitaH /
DikSabdapUrvam asakft pratyuvAca janArdanam // BrP_17.21 //
{balarAma uvAca: }
BrAtftvAn marzayAmy eza svasti te 'stu vrajAmy aham /
kftyaM na me dvArakayA na tvayA na ca vfzRiBiH // BrP_17.22 //
praviveSa tato rAmo miTilAm arimardanaH /
sarvakAmEr upahftEr miTilenABipUjitaH // BrP_17.23 //
etasminn eva kAle tu baBrur matimatAM varaH /
nAnArUpAn kratUn sarvAn AjahAra nirargalAn // BrP_17.24 //
dIkzAmayaM sa kavacaM rakzArTaM praviveSa ha /
syamantakakfte prAjYo gAndIputro mahAyaSAH // BrP_17.25 //
aTa ratnAni cAnyAni DanAni viviDAni ca /
zazwiM varzARi DarmAtmA yajYezv eva nyayojayat // BrP_17.26 //
akrUrayajYA iti te KyAtAs tasya mahAtmanaH /
bahvannadakziRAH sarve sarvakAmapradAyinaH // BrP_17.27 //
aTa duryoDano rAjA gatvA sa miTilAM praBuH /
gadASikzAM tato divyAM baladevAd avAptavAn // BrP_17.28 //
saMprasAdya tato rAmo vfzRyanDakamahAraTEH /
AnIto dvArakAm eva kfzRena ca mahAtmanA // BrP_17.29 //
akrUraS cAnDakEH sArDam AyAtaH puruzarzaBaH /
hatvA satrAjitaM suptaM sahabanDuM mahAbalaH // BrP_17.30 //
jYAtiBedaBayAt kfzRas tam upekzitavAMs tadA /
apayAte tadAkrUre nAvarzat pAkaSAsanaH // BrP_17.31 //
anAvfzwyA tadA rAzwram aBavad bahuDA kfSam /
tataH prasAdayAm Asur akrUraM kukurAnDakAH // BrP_17.32 //
punar dvAravatIM prApte tasmin dAnapatO tataH /
pravavarza sahasrAkzaH kakze jalaniDes tadA // BrP_17.33 //
kanyAM ca vAsudevAya svasAraM SIlasaMmatAm /
akrUraH pradadO DImAn prItyarTaM munisattamAH // BrP_17.34 //
aTa vijYAya yogena kfzRo baBrugataM maRim /
saBAmaDyagataH prAha tam akrUraM janArdanaH // BrP_17.35 //
{SrIkfzRa uvAca: }
yat tad ratnaM maRivaraM tava hastagataM viBo /
tat prayacCa ca mAnArha mayi mAnAryakaM kfTAH // BrP_17.36 //
zazwivarzagate kAle yo rozo 'BUn mamAnaGa /
sa saMrUQo 'sakft prAptas tataH kAlAtyayo mahAn // BrP_17.37 //
sa tataH kfzRavacanAt sarvasAtvatasaMsadi /
pradadO taM maRiM baBrur akleSena mahAmatiH // BrP_17.38 //
tatas tam ArjavAt prAptaM baBror hastAd ariMdamaH /
dadO hfzwamanAH kfzRas taM maRiM baBrave punaH // BrP_17.39 //
sa kfzRahastAt saMprAptaM maRiratnaM syamantakam /
AbaDya gAndinIputro virarAjAMSumAn iva // BrP_17.40 //
{munaya UcuH: }
aho sumahad AKyAnaM BavatA parikIrtitam /
BAratAnAM ca sarvezAM pArTivAnAM taTEva ca // BrP_18.1 //
devAnAM dAnavAnAM ca ganDarvoragarakzasAm /
dEtyAnAm aTa sidDAnAM guhyakAnAM taTEva ca // BrP_18.2 //
atyadButAni karmARi vikramA DarmaniScayAH /
viviDAS ca kaTA divyA janma cAgryam anuttamam // BrP_18.3 //
sfzwiH prajApateH samyak tvayA proktA mahAmate /
prajApatInAM sarvezAM guhyakApsarasAM taTA // BrP_18.4 //
sTAvaraM jaNgamaM sarvam utpannaM viviDaM jagat /
tvayA proktaM mahABAga SrutaM cEtan manoharam // BrP_18.5 //
kaTitaM puRyaPaladaM purARaM SlakzRayA girA /
manaHkarRasuKaM samyak prIRAty amftasaMmitam // BrP_18.6 //
idAnIM Srotum icCAmaH sakalaM maRqalaM BuvaH /
vaktum arhasi sarvajYa paraM kOtUhalaM hi naH // BrP_18.7 //
yAvantaH sAgarA dvIpAs taTA varzARi parvatAH /
vanAni saritaH puRya- devAdInAM mahAmate // BrP_18.8 //
yatpramARam idaM sarvaM yadADAraM yadAtmakam /
saMsTAnam asya jagato yaTAvad vaktum arhasi // BrP_18.9 //
{lomaharzaRa uvAca: }
munayaH SrUyatAm etat saMkzepAd vadato mama /
nAsya varzaSatenApi vaktuM Sakyo 'tivistaraH // BrP_18.10 //
jambUplakzAhvayO dvIpO SAlmalaS cAparo dvijAH /
kuSaH krOYcas taTA SAkaH puzkaraS cEva saptamaH // BrP_18.11 //
ete dvIpAH samudrEs tu sapta saptaBir AvftAH /
lavaRekzusurAsarpir daDidugDajalEH samam // BrP_18.12 //
jambUdvIpaH samastAnAm etezAM maDyasaMsTitaH /
tasyApi maDye viprendrA meruH kanakaparvataH // BrP_18.13 //
caturaSItisAhasrEr yojanEs tasya cocCrayaH /
pravizwaH zoqaSADastAd dvAtriMSan mUrDni vistftaH // BrP_18.14 //
mUle zoqaSasAhasrEr vistAras tasya sarvataH /
BUpadmasyAsya SElo 'sO karRikAkArasaMsTitaH // BrP_18.15 //
himavAn hemakUwaS ca nizaDas tasya dakziRe /
nIlaH SvetaS ca SfNgI ca uttare varzaparvatAH // BrP_18.16 //
lakzapramARO dvO maDye daSahInAs taTApare /
sahasradvitayocCrAyAs tAvadvistAriRaS ca te // BrP_18.17 //
BArataM praTamaM varzaM tataH kiMpuruzaM smftam /
harivarzaM taTEvAnyan meror dakziRato dvijAH // BrP_18.18 //
ramyakaM cottaraM varzaM tasyEva tu hiraRmayam /
uttarAH kuravaS cEva yaTA vE BArataM taTA // BrP_18.19 //
navasAhasram ekEkam etezAM dvijasattamAH /
ilAvftaM ca tanmaDye sOvarRo merur ucCritaH // BrP_18.20 //
meroS caturdiSaM tatra navasAhasravistftam /
ilAvftaM mahABAgAS catvAraS cAtra parvatAH // BrP_18.21 //
vizkamBA vitatA meror yojanAyutavistftAH /
pUrveRa mandaro nAma dakziRe ganDamAdanaH // BrP_18.22 //
vipulaH paScime pArSve supArSvaS cottare sTitaH /
kadambas tezu jambUS ca pippalo vawa eva ca // BrP_18.23 //
ekAdaSaSatAyAmAH pAdapA giriketavaH /
jambUdvIpasya sA jambUr nAmahetur dvijottamAH // BrP_18.24 //
mahAgajapramARAni jambvAs tasyAH PalAni vE /
patanti BUBftaH pfzWe SIryamARAni sarvataH // BrP_18.25 //
rasena tezAM viKyAtA tatra jambUnadIti vE /
sarit pravartate sA ca pIyate tannivAsiBiH // BrP_18.26 //
na Kedo na ca dOrganDyaM na jarA nendriyakzayaH /
tatpAnasvasTamanasAM janAnAM tatra jAyate // BrP_18.27 //
tIramft tadrasaM prApya suKavAyuviSozitA /
jAmbUnadAKyaM Bavati suvarRaM sidDaBUzaRam // BrP_18.28 //
BadrASvaM pUrvato meroH ketumAlaM ca paScime /
varze dve tu muniSrezWAs tayor maDye tv ilAvftam // BrP_18.29 //
vanaM cEtraraTaM pUrve dakziRe ganDamAdanam /
vEBrAjaM paScime tadvad uttare nandanaM smftam // BrP_18.30 //
aruRodaM mahABadram asitodaM samAnasam /
sarAMsy etAni catvAri devaBogyAni sarvadA // BrP_18.31 //
SAntavAMS cakrakuYjaS ca kurarI mAlyavAMs taTA /
vEkaNkapramuKA meroH pUrvataH kesarAcalAH // BrP_18.32 //
trikUwaH SiSiraS cEva pataMgo rucakas taTA /
nizaDAdayo dakziRatas tasya kesaraparvatAH // BrP_18.33 //
SiKivAsaH savEdUryaH kapilo ganDamAdanaH /
jAnuDipramuKAs tadvat paScime kesarAcalAH // BrP_18.34 //
meror anantarAs te ca jaWarAdizv avasTitAH /
SaNKakUwo 'Ta fzaBo haMso nAgas taTAparAH // BrP_18.35 //
kAlaYjarAdyAS ca taTA uttare kesarAcalAH /
caturdaSa sahasrARi yojanAnAM mahApurI // BrP_18.36 //
meror upari viprendrA brahmaRaH kaTitA divi /
tasyAM samantataS cAzwO diSAsu vidiSAsu ca // BrP_18.37 //
indrAdilokapAlAnAM praKyAtAH pravarAH puraH /
vizRupAdavinizkrAntA plAvayantIndumaRqalam // BrP_18.38 //
samantAd brahmaRaH puryAM gaNgA patati vE divi /
sA tatra patitA dikzu caturDA pratyapadyata // BrP_18.39 //
sItA cAlakanandA ca cakzur baDrA ca vE kramAt /
pUrveRa sItA SElAc ca SElaM yAnty antarikzagA // BrP_18.40 //
tataS ca pUrvavarzeRa BadrASvenEti sArRavam /
taTEvAlakanandA ca dakziRenEtya BAratam // BrP_18.41 //
prayAti sAgaraM BUtvA saptaBedA dvijottamAH /
cakzuS ca paScimagirIn atItya sakalAMs tataH // BrP_18.42 //
paScimaM ketumAlAKyaM varzam anveti sArRavam /
BadrA taTottaragirIn uttarAMS ca taTA kurUn // BrP_18.43 //
atItyottaram amBoDiM samaByeti dvijottamAH /
AnIlanizaDAyAmO mAlyavadganDamAdanO // BrP_18.44 //
tayor maDyagato meruH karRikAkArasaMsTitaH /
BAratAH ketumAlAS ca BadrASvAH kuravas taTA // BrP_18.45 //
pattrARi lokaSElasya maryAdASElabAhyataH /
jaWaro devakUwaS ca maryAdAparvatAv uBO // BrP_18.46 //
tO dakziRottarAyAmAv AnIlanizaDAyatO /
ganDamAdanakElAsO pUrvapaScAt tu tAv uBO // BrP_18.47 //
aSItiyojanAyAmAv arRavAntarvyavasTitO /
nizaDaH pAriyAtraS ca maryAdAparvatAv uBO // BrP_18.48 //
tO dakziRottarAyAmAv AnIlanizaDAyatO /
meroH paScimadigBAge yaTA pUrvO taTA sTitO // BrP_18.49 //
triSfNgo jAruDiS cEva uttarO varzaparvatO /
pUrvapaScAyatAv etAv arRavAntarvyavasTitO // BrP_18.50 //
ity ete hi mayA proktA maryAdAparvatA dvijAH /
jaWarAvasTitA meror yezAM dvO dvO caturdiSam // BrP_18.51 //
meroS caturdiSaM ye tu proktAH kesaraparvatAH /
SItAntAdyA dvijAs tezAm atIva hi manoharAH // BrP_18.52 //
SElAnAm antaradroRyaH sidDacAraRasevitAH /
suramyARi taTA tAsu kAnanAni purARi ca // BrP_18.53 //
lakzmIvizRvagnisUryendra- devAnAM munisattamAH /
tAsv AyatanavaryARi juzwAni narakiMnarEH // BrP_18.54 //
ganDarvayakzarakzAMsi taTA dEteyadAnavAH /
krIqanti tAsu ramyAsu SEladroRIzv aharniSam // BrP_18.55 //
BOmA hy ete smftAH svargA DarmiRAm AlayA dvijAH /
nEtezu pApakartAro yAnti janmaSatEr api // BrP_18.56 //
BadrASve BagavAn vizRur Aste hayaSirA dvijAH /
vArAhaH ketumAle tu BArate kUrmarUpaDfk // BrP_18.57 //
matsyarUpaS ca govindaH kuruzv Aste sanAtanaH /
viSvarUpeRa sarvatra sarvaH sarveSvaro hariH // BrP_18.58 //
sarvasyADAraBUto 'sO dvijA Aste 'KilAtmakaH /
yAni kiMpuruzAdyAni varzARy azwO dvijottamAH // BrP_18.59 //
na tezu Soko nAyAso nodvegaH kzudBayAdikam /
susTAH prajA nirAtaNkAH sarvaduHKavivarjitAH // BrP_18.60 //
daSadvAdaSavarzARAM sahasrARi sTirAyuzaH /
nEtezu BOmAny anyAni kzutpipAsAdi no dvijAH // BrP_18.61 //
kftatretAdikA nEva tezu sTAnezu kalpanA /
sarvezv etezu varzezu sapta sapta kulAcalAH /
nadyaS ca SataSas teByaH prasUtA yA dvijottamAH // BrP_18.62 //
{lomaharzaRa uvAca: }
uttareRa samudrasya himAdreS cEva dakziRe /
varzaM tad BArataM nAma BAratI yatra saMtatiH // BrP_19.1 //
navayojanasAhasro vistAraS ca dvijottamAH /
karmaBUmir iyaM svargam apavargaM ca pfcCatAm // BrP_19.2 //
mahendro malayaH sahyaH SuktimAn fkzaparvataH /
vinDyaS ca pAriyAtraS ca saptAtra kulaparvatAH // BrP_19.3 //
ataH saMprApyate svargo muktim asmAt prayAti vE /
tiryaktvaM narakaM cApi yAnty ataH puruzA dvijAH // BrP_19.4 //
itaH svargaS ca mokzaS ca maDyaM cAnte ca gacCati /
na Kalv anyatra martyAnAM karma BUmO viDIyate // BrP_19.5 //
BAratasyAsya varzasya nava BedAn niSAmaya /
indradvIpaH kasetumAMs tAmraparRo gaBastimAn // BrP_19.6 //
nAgadvIpas taTA sOmyo ganDarvas tv aTa vAruRaH /
ayaM tu navamas tezAM dvIpaH sAgarasaMvftaH // BrP_19.7 //
yojanAnAM sahasraM ca dvIpo 'yaM dakziRottarAt /
pUrve kirAtAs tizWanti paScime yavanAH sTitAH // BrP_19.8 //
brAhmaRAH kzatriyA vESyA maDye SUdrAS ca BAgaSaH /
ijyAyudDavaRijyAdya- vfttimanto vyavasTitAH // BrP_19.9 //
SatadrucandraBAgAdyA himavatpAdaniHsftAH /
vedasmftimuKAS cAnyAH pAriyAtrodBavA mune // BrP_19.10 //
narmadAsuramAdyAS ca nadyo vinDyaviniHsftAH /
tApIpayozRInirvinDyA- kAverIpramuKA nadIH // BrP_19.11 //
fkzapAdodBavA hy etAH SrutAH pApaM haranti yAH /
godAvarIBImaraTI- kfzRaveRyAdikAs taTA // BrP_19.12 //
sahyapAdodBavA nadyaH smftAH pApaBayApahAH /
kftamAlAtAmraparRI- pramuKA malayodBavAH // BrP_19.13 //
trisAMDyarzikulyAdyA- mahendrapraBavAH smftAH /
fzikulyAkumArAdyAH SuktimatpAdasaMBavAH // BrP_19.14 //
AsAM nadyupanadyaS ca santy anyAs tu sahasraSaH /
tAsv ime kurupaYcAla- maDyadeSAdayo janAH // BrP_19.15 //
pUrvadeSAdikAS cEva kAmarUpanivAsinaH /
pORqrAH kaliNgA magaDA dAkziRAtyAS ca sarvaSaH // BrP_19.16 //
taTA parAntyAH sOrAzwrAH SUdrABIrAs taTArbudAH /
mArukA mAlavAS cEva pAriyAtranivAsinaH // BrP_19.17 //
sOvIrAH sEnDavApannAH SAlvAH SAkalavAsinaH /
madrArAmAs taTAmbazWAH pArasIkAdayas taTA // BrP_19.18 //
AsAM pibanti salilaM vasanti saritAM sadA /
samopetA mahABAga hfzwapuzwajanAkulAH // BrP_19.19 //
vasanti BArate varze yugAny atra mahAmune /
kftaM tretA dvAparaM ca kaliS cAnyatra na kvacit // BrP_19.20 //
tapas tapyanti yatayo juhvate cAtra yajvinaH /
dAnAni cAtra dIyante paralokArTam AdarAt // BrP_19.21 //
puruzEr yajYapuruzo jambUdvIpe sadejyate /
yajYEr yajYamayo vizRur anyadvIpezu cAnyaTA // BrP_19.22 //
atrApi BArataM SrezWaM jambUdvIpe mahAmune /
yato hi karmaBUr ezA yato 'nyA BogaBUmayaH // BrP_19.23 //
atra janmasahasrARAM sahasrEr api sattama /
kadAcil laBate jantur mAnuzyaM puRyasaMcayan // BrP_19.24 //
gAyanti devAH kila gItakAni BrP_19.25a
DanyAs tu ye BArataBUmiBAge BrP_19.25b
svargApavargAspadahetuBUte BrP_19.25c
Bavanti BUyaH puruzA manuzyAH BrP_19.25d
karmARy asaMkalpitatatPalAni BrP_19.26a
saMnyasya vizRO paramAtmarUpe BrP_19.26b
avApya tAM karmamahIm anante BrP_19.26c
tasmiMl layaM ye tv amalAH prayAnti BrP_19.26d
jAnIma no tatkUvayaM vilIne BrP_19.27a
svargaprade karmaRi dehabanDam BrP_19.27b
prApsyanti DanyAH Kalu te manuzyA BrP_19.27c
ye BAratenendriyaviprahInAH BrP_19.27d
navavarzaM ca Bo viprA jambUdvIpam idaM mayA /
lakzayojanavistAraM saMkzepAt kaTitaM dvijAH // BrP_19.28 //
jambUdvIpaM samAvftya lakzayojanavistaraH /
Bo dvijA valayAkAraH sTitaH kzIrodaDir bahiH // BrP_19.29 //
{lomaharzaRa uvAca: }
kzArodena yaTA dvIpo jambUsaMjYo 'BivezwitaH /
saMvezwya kzAram udaDiM plakzadvIpas taTA sTitaH // BrP_20.1 //
jambUdvIpasya vistAraH SatasAhasrasaMmitaH /
sa eva dviguRo viprAH plakzadvIpe 'py udAhftaH // BrP_20.2 //
sapta meDAtiTeH putrAH plakzadvIpeSvarasya vE /
SrezWaH SAntaBayo nAma SiSiras tadanantaram // BrP_20.3 //
suKodayas taTAnandaH SivaH kzemaka eva ca /
DruvaS ca saptamas tezAM plakzadvIpeSvarA hi te // BrP_20.4 //
pUrvaM SAntaBayaM varzaM SiSiraM suKadaM taTA /
AnandaM ca SivaM cEva kzemakaM Druvam eva ca // BrP_20.5 //
maryAdAkArakAs tezAM taTAnye varzaparvatAH /
saptEva tezAM nAmAni SfRuDvaM munisattamAH // BrP_20.6 //
gomedaS cEva candraS ca nArado danduBis taTA /
somakaH sumanAH SElo vEBrAjaS cEva saptamaH // BrP_20.7 //
varzAcalezu ramyezu varzezv etezu cAnaGAH /
vasanti devaganDarva- sahitAH sahitaM prajAH // BrP_20.8 //
tezu puRyA janapadA vIrA na mriyate janaH /
nADayo vyADayo vApi sarvakAlasuKaM hi tat // BrP_20.9 //
tezAM nadyaS ca saptEva varzARAM tu samudragAH /
nAmatas tAH pravakzyAmi SrutAH pApaM haranti yAH // BrP_20.10 //
anutaptA SiKA cEva viprASA tridivA kramuH /
amftA sukftA cEva saptEtAs tatra nimnagAH // BrP_20.11 //
ete SElAs taTA nadyaH praDAnAH kaTitA dvijAH /
kzudranadyas taTA SElAs tatra santi sahasraSaH // BrP_20.12 //
tAH pibanti sadA hfzwA nadIr janapadAs tu te /
avasarpiRI nadI tezAM na cEvotsarpiRI dvijAH // BrP_20.13 //
na tezv asti yugAvasTA tezu sTAnezu saptasu /
tretAyugasamaH kAlaH sarvadEva dvijottamAH // BrP_20.14 //
plakzadvIpAdike viprAH SAkadvIpAntikezu vE /
paYcavarzasahasrARi janA jIvanty anAmayAH // BrP_20.15 //
DarmaS caturviDas tezu varRASramaviBAgajaH /
varRAS ca tatra catvAras tAn buDAH pravadAmi vaH // BrP_20.16 //
AryakAH kuravaS cEva viviSvA BAvinaS ca ye /
viprakzatriyavESyAs te SUdrAS ca munisattamAH // BrP_20.17 //
jambUvfkzapramARas tu tanmaDye sumahAtaruH /
plakzas tannAmasaMjYo 'yaM plakzadvIpo dvijottamAH // BrP_20.18 //
ijyate tatra BagavAMs tEr varREr AryakAdiBiH /
somarUpI jagatsrazwA sarvaH sarveSvaro hariH // BrP_20.19 //
plakzadvIpapramARena plakzadvIpaH samAvftaH /
taTEvekzurasodena parivezAnukAriRA // BrP_20.20 //
ity etad vo muniSrezWAH plakzadvIpa udAhftaH /
saMkzepeRa mayA BUyaH SAlmalaM taM niboData // BrP_20.21 //
SAlmalasyeSvaro vIro vapuzmAMs tatsutA dvijAH /
tezAM tu nAma saMjYAni saptavarzARi tAni vE // BrP_20.22 //
Sveto 'Ta haritaS cEva jImUto rohitas taTA /
vEdyuto mAnasaS cEva supraBaS ca dvijottamAH // BrP_20.23 //
SAlmanaS ca samudro 'sO dvIpenekzurasodakaH /
vistArAd dviguRenATa sarvataH saMvftaH sTitaH // BrP_20.24 //
tatrApi parvatAH sapta vijYeyA ratnayonayaH /
varzABivyaYjakAs te tu taTA saptEva nimnagAH // BrP_20.25 //
kumudaS connataS cEva tftIyas tu balAhakaH /
droRo yatra mahOzaDyaH sa caturTo mahIDaraH // BrP_20.26 //
kaNkas tu paYcamaH zazWo mahizaH saptamas taTA /
kakudmAn parvatavaraH sarinnAmAny ato dvijAH // BrP_20.27 //
SroRI toyA vitfzRA ca candrA SukrA vimocanI /
nivfttiH saptamI tAsAM smftAs tAH pApaSAntidAH // BrP_20.28 //
SvetaM ca lohitaM cEva jImUtaM haritaM taTA /
vEdyutaM mAnasaM cEva supraBaM nAma saptamam // BrP_20.29 //
saptEtAni tu varzARi cAturvarRyayutAni ca /
varRAS ca SAlmale ye ca vasanty ezu dvijottamAH // BrP_20.30 //
kapilAS cAruRAH pItAH kfzRAS cEva pfTak pfTak /
brAhmaRAH kzatriyA vESyAH SUdrAS cEva yajanti tam // BrP_20.31 //
BagavantaM samastasya vizRum AtmAnam avyayam /
vAyuBUtaM maKaSrezWEr yajvAno yajYasaMsTitam // BrP_20.32 //
devAnAm atra sAMniDyam atIva sumanohare /
SAlmaliS ca mahAvfkzo nAmanirvfttikArakaH // BrP_20.33 //
eza dvIpaH samudreRa surodena samAvftaH /
vistArAc CAlmaleS cEva samena tu samantataH // BrP_20.34 //
surodakaH parivftaH kuSadvIpena sarvataH /
SAlmalasya tu vistArAd dviguRena samantataH // BrP_20.35 //
jyotizmataH kuSadvIpe SfRuDvaM tasya putrakAn /
udBido veRumAMS cEva svEraTo ranDano DftiH // BrP_20.36 //
praBAkaro 'Ta kapilas tannAmnA varzapadDatiH /
tasyAM vasanti manujEH saha dEteyadAnavAH // BrP_20.37 //
taTEva devaganDarvA yakzakiMpuruzAdayaH /
varRAs tatrApi catvAro nijAnuzWAnatatparAH // BrP_20.38 //
daminaH SuzmiRaH snehA mAndahAS ca dvijottamAH /
brAhmaRAH kzatriyA vESyAH SUdrAS cAnukramoditAH // BrP_20.39 //
yaToktakarmakartftvAt svADikArakzayAya te /
tatra te tu kuSadvIpe brahmarUpaM janArdanam // BrP_20.40 //
yajantaH kzapayanty ugram aDikAraPalapradam /
vidrumo hemaSElaS ca dyutimAn puzwimAMs taTA // BrP_20.41 //
kuSeSayo hariS cEva saptamo mandarAcalaH /
varzAcalAs tu saptEte dvIpe tatra dvijottamAH // BrP_20.42 //
nadyaS ca sapta tAsAM tu vakzye nAmAny anukramAt /
DUtapApA SivA cEva pavitrA saMmatis taTA // BrP_20.43 //
vidyud amBo mahI cAnyA sarvapApaharAs tv imAH /
anyAH sahasraSas tatra kzudranadyas taTAcalAH // BrP_20.44 //
kuSadvIpe kuSastambaH saMjYayA tasya tat smftam /
tatpramARena sa dvIpo Gftodena samAvftaH // BrP_20.45 //
GftodaS ca samudro vE krOYcadvIpena saMvftaH /
krOYcadvIpo muniSrezWAH SrUyatAM cAparo mahAn // BrP_20.46 //
kuSadvIpasya vistArAd dviguRo yasya vistaraH /
krOYcadvIpe dyutimataH putrAH sapta mahAtmanaH // BrP_20.47 //
tannAmAni ca varzARi tezAM cakre mahAmanAH /
kuSago mandagaS cozRaH pIvaro 'TAnDakArakaH // BrP_20.48 //
muniS ca dunduBiS cEva saptEte tatsutA dvijAH /
tatrApi devaganDarva- sevitAH sumanoramAH // BrP_20.49 //
varzAcalA muniSrezWAs tezAM nAmAni Bo dvijAH /
krOYcaS ca vAmanaS cEva tftIyaS cAnDakArakaH // BrP_20.50 //
devavrato DamaS cEva taTAnyaH puRqarIkavAn /
dunduBiS ca mahASElo dviguRAs te parasparam // BrP_20.51 //
dvIpAd dvIpezu ye SElAs taTA dvIpAni te taTA /
varzezv etezu ramyezu varzaSElavarezu ca // BrP_20.52 //
nivasanti nirAtaNkAH saha devagaREH prajAH /
puzkalA puzkarA DanyAs te KyAtAS ca dvijottamAH // BrP_20.53 //
brAhmaRAH kzatriyA vESyAH SUdrAS cAnukramoditAH /
tatra nadyo muniSrezWA yAH pibanti tu te sadA // BrP_20.54 //
sapta praDAnAH SataSas taTAnyAH kzudranimnagAH /
gOrI kumudvatI cEva saMDyA rAtrir manojavA // BrP_20.55 //
KyAtiS ca puRqarIkA ca saptEtA varzanimnagAH /
tatrApi varREr BagavAn puzkarAdyEr janArdanaH // BrP_20.56 //
DyAnayogE rudrarUpa Ijyate yajYasaMniDO /
krOYcadvIpaH samudreRa daDimaRqodakena tu // BrP_20.57 //
AvftaH sarvataH krOYca- dvIpatulyena mAnataH /
daDimaRqodakaS cApi SAkadvIpena saMvftaH // BrP_20.58 //
krOYcadvIpasya vistAra- dviguRena dvijottamAH /
SAkadvIpeSvarasyApi Bavyasya sumahAtmanaH // BrP_20.59 //
saptEva tanayAs tezAM dadO varzARi sapta saH /
jaladaS ca kumAraS ca sukumAro manIrakaH // BrP_20.60 //
kusamodaS ca modAkiH saptamaS ca mahAdrumaH /
tatsaMjYAny eva tatrApi sapta varzARy anukramAt // BrP_20.61 //
tatrApi parvatAH sapta varzavicCedakArakAH /
pUrvas tatrodayagirir jalaDAras taTAparaH // BrP_20.62 //
taTA rEvatakaH SyAmas taTEvAmBogirir dvijAH /
Astikeyas taTA ramyaH kesarI parvatottamaH // BrP_20.63 //
SAkaS cAtra mahAvfkzaH sidDaganDarvasevitaH /
yatpattravAtasaMsparSAd AhlAdo jAyate paraH // BrP_20.64 //
tatra puRyA janapadAS cAturvarRyasamanvitAH /
nivasanti mahAtmAno nirAtaNkA nirAmayAH // BrP_20.65 //
nadyaS cAtra mahApuRyAH sarvapApaBayApahAH /
sukumArI kumArI ca nalinI reRukA ca yA // BrP_20.66 //
ikzuS ca DenukA cEva gaBastI saptamI taTA /
anyAs tv ayutaSas tatra kzudranadyo dvijottamAH // BrP_20.67 //
mahIDarAs taTA santi SataSo 'Ta sahasraSaH /
tAH pibanti mudA yuktA jaladAdizu ye sTitAH // BrP_20.68 //
varzezu ye janapadAS caturTArTasamanvitAH /
nadyaS cAtra mahApuRyAH svargAd aByetya medinIm // BrP_20.69 //
DarmahAnir na tezv asti na saMharzo na Suk taTA /
maryAdAvyutkramaS cApi tezu deSezu saptasu // BrP_20.70 //
magAS ca mAgaDAS cEva mAnasA mandagAs taTA /
magA brAhmaRaBUyizWA mAgaDAH kzatriyAs tu te // BrP_20.71 //
vESyAs tu mAnasAs tezAM SUdrA jYeyAs tu mandagAH /
SAkadvIpe sTitEr vizRuH sUryarUpaDaro hariH // BrP_20.72 //
yaToktEr ijyate samyak karmaBir niyatAtmaBiH /
SAkadvIpas tato viprAH kzIrodena samantataH // BrP_20.73 //
SAkadvIpapramARena valayeneva vezwitaH /
kzIrAbDiH sarvato viprAH puzkarAKyena vezwitaH // BrP_20.74 //
dvIpena SAkadvIpAt tu dviguRena samantataH /
puzkare savanasyApi mahAvIto 'Bavat sutaH // BrP_20.75 //
DAtakiS ca tayos tadvad dve varze nAmasaMjYite /
mahAvItaM taTEvAnyad DAtakIKaRqasaMjYitam // BrP_20.76 //
ekaS cAtra mahABAgAH praKyAto varzaparvataH /
mAnasottarasaMjYo vE maDyato valayAkftiH // BrP_20.77 //
yojanAnAM sahasrARi UrDvaM paYcASad ucCritaH /
tAvad eva ca vistIrRaH sarvataH parimaRqalaH // BrP_20.78 //
puzkaradvIpavalayaM maDyena viBajann iva /
sTito 'sO tena vicCinnaM jAtaM varzadvayaM hi tat // BrP_20.79 //
valayAkAram ekEkaM tayor maDye mahAgiriH /
daSavarzasahasrARi tatra jIvanti mAnavAH // BrP_20.80 //
nirAmayA viSokAS ca rAgadvezavivarjitAH /
aDamottamO na tezv AstAM- na vaDyavaDakO dvijAH // BrP_20.81 //
nerzyAsUyA BayaM rozo dozo loBAdikaM na ca /
mahAvItaM bahir varzaM DAtakIKaRqam antataH // BrP_20.82 //
mAnasottaraSElasya devadEtyAdisevitam /
satyAnfte na tatrAstAM dvIpe puzkarasaMjYite // BrP_20.83 //
na tatra nadyaH SElA vA dvIpe varzadvayAnvite /
tulyavezAs tu manujA devEs tatrEkarUpiRaH // BrP_20.84 //
varRASramAcArahInaM DarmAharaRavarjitam /
trayIvArttAdaRqanIti- SuSrUzArahitaM ca tat // BrP_20.85 //
varzadvayaM tato viprA BOmasvargo 'yam uttamaH /
sarvasya suKadaH kAlo jarArogavivarjitaH // BrP_20.86 //
puzkare DAtakIKaRqe mahAvIte ca vE dvijAH /
nyagroDaH puzkaradvIpe brahmaRaH sTAnam uttamam // BrP_20.87 //
tasmin nivasati brahmA pUjyamAnaH surAsurEH /
svAdUdakenodaDinA puzkaraH parivezwitaH // BrP_20.88 //
samena puzkarasyEva vistArAn maRqalAt taTA /
evaM dvIpAH samudrEs tu sapta saptaBir AvftAH // BrP_20.89 //
dvIpaS cEva samudraS ca samAnO dviguRO parO /
payAMsi sarvadA sarva- samudrezu samAni vE // BrP_20.90 //
nyUnAtiriktatA tezAM kadAcin nEva jAyate /
sTAlIsTam agnisaMyogAd udreki salilaM yaTA // BrP_20.91 //
taTenduvfdDO salilam amBoDO munisattamAH /
anyUnAnatiriktAS ca varDanty Apo hrasanti ca // BrP_20.92 //
udayAstamane tv indoH pakzayoH SuklakfzRayoH /
daSottarARi paYcEva aNgulAnAM SatAni ca // BrP_20.93 //
apAM vfdDikzayO dfzwO sAmudrIRAM dvijottamAH /
BojanaM puzkaradvIpe tatra svayam upasTitam // BrP_20.94 //
BuYjanti zaqrasaM viprAH prajAH sarvAH sadEva hi /
svAdUdakasya parito dfSyate lokasaMsTitiH // BrP_20.95 //
dviguRA kAYcanI BUmiH sarvajantuvivarjitA /
lokAlokas tataH SElo yojanAyutavistftaH // BrP_20.96 //
ucCrayeRApi tAvanti sahasrARy Avalohi saH /
tatas tamaH samAvftya taM SElaM sarvataH sTitam // BrP_20.97 //
tamaS cARqakawAhena samantAt parivezwitam /
paYcASatkowivistArA seyam urvI dvijottamAH // BrP_20.98 //
sahEvARqakawAhena sadvIpA samahIDarA /
seyaM DAtrI viDAtrI ca sarvaBUtaguRADikA /
ADAraBUtA jagatAM sarvezAM sA dvijottamAH // BrP_20.99 //
{lomaharzaRa uvAca: }
vistAra eza kaTitaH pfTivyA munisattamAH /
saptatis tu sahasrARi taducCrAyo 'pi kaTyate // BrP_21.1 //
daSasAhasram ekEkaM pAtAlaM munisattamAH /
atalaM vitalaM cEva nitalaM sutalaM taTA // BrP_21.2 //
talAtalaM rasAtalaM pAtAlaM cApi saptamam /
kfzRA SuklAruRA pItA SarkarA SElakAYcanI // BrP_21.3 //
BUmayo yatra viprendrA varaprAsAdaSoBitAH /
tezu dAnavadEteya- jAtayaH SataSaH sTitAH // BrP_21.4 //
nAgAnAM ca mahANgAnAM jYAtayaS ca dvijottamAH /
svarlokAd api ramyARi pAtAlAnIti nAradaH // BrP_21.5 //
prAha svargasadomaDye pAtAleByo gato divam /
AhlAdakAriRaH SuBrA maRayo yatra supraBAH // BrP_21.6 //
nAgABaraRaBUzAS ca pAtAlaM kena tatsamam /
dEtyadAnavakanyABir itaS cetaS ca SoBite // BrP_21.7 //
pAtAle kasya na prItir vimuktasyApi jAyate /
divArkaraSmayo yatra praBAs tanvanti nAtapam // BrP_21.8 //
SaSinaS ca na SItAya niSi dyotAya kevalam /
BakzyaBojyamahApAna- madamattES ca BogiBiH // BrP_21.9 //
yatra na jYAyate kAlo gato 'pi danujAdiBiH /
vanAni nadyo ramyARi sarAMsi kamalAkarAH // BrP_21.10 //
puMskokilAdilApAS ca manojYAny ambarARi ca /
BUzaRAny atiramyARi ganDAdyaM cAnulepanam // BrP_21.11 //
vIRAveRumfdaNgAnAM niHsvanAS ca sadA dvijAH /
etAny anyAni ramyARi BAgyaBogyAni dAnavEH // BrP_21.12 //
dEtyoragES ca Bujyante pAtAlAntaragocarEH /
pAtAlAnAm aDaS cAste vizRor yA tAmasI tanuH // BrP_21.13 //
SezAKyA yadguRAn vaktuM na SaktA dEtyadAnavAH /
yo 'nantaH paWyate sidDEr devadevarzipUjitaH // BrP_21.14 //
sahasraSirasA vyaktaH svastikAmalaBUzaRaH /
PaRAmaRisahasreRa yaH sa vidyotayan diSaH // BrP_21.15 //
sarvAn karoti nirvIryAn hitAya jagato 'surAn /
madAGUrRitanetro 'sO yaH sadEvEkakuRqalaH // BrP_21.16 //
kirIwI sragDaro BAti sAgniSveta ivAcalaH /
nIlavAsA madotsiktaH SvetahAropaSoBitaH // BrP_21.17 //
sABragaNgAprapAto 'sO kElAsAdrir ivottamaH /
lANgalAsaktahastAgro biBran muSalam uttamam // BrP_21.18 //
upAsyate svayaM kAntyA yo vAruRyA ca mUrtayA /
kalpAnte yasya vaktreByo vizAnalaSiKojjvalaH // BrP_21.19 //
saMkarzaRAtmako rudro nizkramyAtti jagattrayam /
sa biBracCiKarIBUtam aSezaM kzitimaRqalam // BrP_21.20 //
Aste pAtAlamUlasTaH Sezo 'SezasurArcitaH /
tasya vIryaM praBAvaS ca svarUpaM rUpam eva ca // BrP_21.21 //
nahi varRayituM SakyaM jYAtuM vA tridaSEr api /
yasyEzA sakalA pfTvI PaRAmaRiSiKAruRA // BrP_21.22 //
Aste kusumamAleva kas tadvIryaM vadizyati /
yadA vijfmBate 'nanto madAGUrRitalocanaH // BrP_21.23 //
tadA calati BUr ezA sAdritoyADikAnanA /
ganDarvApsarasaH sidDAH kiMnaroragavAraRAH // BrP_21.24 //
nAntaM guRAnAM gacCanti tato 'nanto 'yam avyayaH /
yasya nAgavaDUhastEr lApitaM haricandanam // BrP_21.25 //
muhuH SvAsAnilAyastaM yAti dikpawavAsatAm /
yam ArADya purARarzir gargo jyotIMzi tattvataH // BrP_21.26 //
jYAtavAn sakalaM cEva nimittapaWitaM Palam /
teneyaM nAgavaryeRa SirasA viDftA mahI /
biBarti sakalAMl lokAn sadevAsuramAnuzAn // BrP_21.27 //
{lomaharzaRa uvAca: }
tataS cAnantaraM viprA narakA rOravAdayaH /
pApino yezu pAtyante tAY SfRuDvaM dvijottamAH // BrP_22.1 //
rOravaH SOkaro roDas tAno viSasanas taTA /
mahAjvAlas taptakuqyo mahAloBo vimohanaH // BrP_22.2 //
ruDirAnDo vasAtaptaH kfmISaH kfmiBojanaH /
asipattravanaM kfzRo lAlABakzaS ca dAruRaH // BrP_22.3 //
taTA pUyavahaH pApo vahnijvAlo hy aDaHSirAH /
sadaMSaH kfzRasUtraS ca tamaS cAvIcir eva ca // BrP_22.4 //
SvaBojano 'TApratizWoma- AvIciS ca taTAparaH /
ity evamAdayaS cAnye narakA BfSadAruRAH // BrP_22.5 //
yamasya vizaye GorAH SastrAgnivizadarSinaH /
patanti yezu puruzAH pApakarmaratAS ca ye // BrP_22.6 //
kUwasAkzI taTA samyak pakzapAtena yo vadet /
yaS cAnyad anftaM vakti sa naro yAti rOravam // BrP_22.7 //
BrURahA purahantA ca goGnaS ca munisattamAH /
yAnti te rOravaM GoraM yaS cocCvAsaniroDakaH // BrP_22.8 //
surApo brahmahA hartA suvarRasya ca SUkare /
prayAti narake yaS ca tEH saMsargam upEti vE // BrP_22.9 //
rAjanyavESyahA cEva taTEva gurutalpagaH /
taptakumBe svasfgAmI hanti rAjaBawaM ca yaH // BrP_22.10 //
mADvIvikrayakfn vaDya- pAlaH kesaravikrayI /
taptalohe patanty ete yaS ca BaktaM parityajet // BrP_22.11 //
sutAM snuzAM cApi gatvA mahAjvAle nipAtyate /
avamantA gurURAM yo yaS cAkrozwA narADamaH // BrP_22.12 //
vedadUzayitA yaS ca vedavikrayakaS ca yaH /
agamyagAmI yaS ca syAt te yAnti SabalaM dvijAH // BrP_22.13 //
cOro vimohe patati maryAdAdUzakas taTA /
devadvijapitfdvezwA ratnadUzayitA ca yaH // BrP_22.14 //
sa yAti kfmiBakzye vE kfmISe tu durizwikft /
pitfdevAtiTIn yas tu paryaSnAti narADamaH // BrP_22.15 //
lAlABakzye sa yAty ugre SarakartA ca veDake /
karoti karRino yaS ca yaS ca KaqgAdikfn naraH // BrP_22.16 //
prayAnty ete viSasane narake BfSadAruRe /
asatpratigrahItA ca narake yAty aDomuKe // BrP_22.17 //
ayAjyayAjakas tatra taTA nakzatrasUcakaH /
kfmipUye naraS cEko yAti mizwAnnaBuk sadA // BrP_22.18 //
lAkzAmAMsarasAnAM ca tilAnAM lavaRasya ca /
vikretA brAhmaRo yAti tam eva narakaM dvijAH // BrP_22.19 //
mArjArakukkuwacCAga- SvavarAhavihaMgamAn /
pozayan narakaM yAti tam eva dvijasattamAH // BrP_22.20 //
raNgopajIvI kEvartaH kuRqASI garadas taTA /
sUcI mAhizikaS cEva parvagAmI ca yo dvijaH // BrP_22.21 //
agAradAhI mitraGnaH SakunigrAmayAjakaH /
ruDirAnDe patanty ete somaM vikrIRate ca ye // BrP_22.22 //
maDuhA grAmahantA ca yAti vEtaraRIM naraH /
retaHpAnAdikartAro maryAdABedinaS ca ye // BrP_22.23 //
te kfcCre yAnty aSOcAS ca kuhakAjIvinaS ca ye /
asipattravanaM yAti vanacCedI vfTEva yaH // BrP_22.24 //
OraBrikA mfgavyADA vahnijvAle patanti vE /
yAnti tatrEva te viprA yaS cApAkezu vahnidaH // BrP_22.25 //
vratopalopako yaS ca svASramAd vicyutaS ca yaH /
saMdaMSayAtanAmaDye patatas tAv uBAv api // BrP_22.26 //
divA svapnezu syandante ye narA brahmacAriRaH /
putrEr aDyApitA ye tu te patanti SvaBojane // BrP_22.27 //
ete cAnye ca narakAH SataSo 'Ta sahasraSaH /
yezu duzkftakarmARaH pacyante yAtanAgatAH // BrP_22.28 //
taTEva pApAny etAni taTAnyAni sahasraSaH /
Bujyante jAtipuruzEr narakAntaragocarEH // BrP_22.29 //
varRASramavirudDaM ca karma kurvanti ye narAH /
karmaRA manasA vAcA nirayezu patanti te // BrP_22.30 //
aDaHSiroBir dfSyante nArakEr divi devatAH /
devAS cADomuKAn sarvAn aDaH paSyanti nArakAn // BrP_22.31 //
sTAvarAH kfmayo 'jvAS ca pakziRaH paSavo narAH /
DArmikAs tridaSAs tadvan mokziRaS ca yaTAkramam // BrP_22.32 //
sahasraBAgaH praTamAd dvitIyo 'nukramAt taTA /
sarve hy ete mahABAgA yAvan muktisamASrayAH // BrP_22.33 //
yAvanto jantavaH svarge tAvanto narakOkasaH /
pApakfd yAti narakaM prAyaScittaparANmuKaH // BrP_22.34 //
pApAnAm anurUpARi prAyaScittAni yad yaTA /
taTA taTEva saMsmftya proktAni paramarziBiH // BrP_22.35 //
pApe gurURi guruRi svalpAny alpe ca tadvidaH /
prAyaScittAni viprendrA jaguH svAyaMBuvAdayaH // BrP_22.36 //
prAyaScittAny aSezARi tapaHkarmAtmakAni vE /
yAni tezAm aSezARAM kfzRAnusmaraRaM param // BrP_22.37 //
kfte pApe 'nutApo vE yasya puMsaH prajAyate /
prAyaScittaM tu tasyEkaM harisaMsmaraRaM param // BrP_22.38 //
prAtar niSi taTA saMDyA- maDyAhnAdizu saMsmaran /
nArAyaRam avApnoti sadyaH pApakzayAn naraH // BrP_22.39 //
vizRusaMsmaraRAt kzIRa- samastakleSasaMcayaH /
muktiM prayAti Bo viprA vizRos tasyAnukIrtanAt // BrP_22.40 //
vAsudeve mano yasya japahomArcanAdizu /
tasyAntarAyo viprendrA devendratvAdikaM Palam // BrP_22.41 //
kva nAkapfzWagamanaM punarAvfttilakzaRam /
kva japo vAsudeveti muktibIjam anuttamam // BrP_22.42 //
tasmAd aharniSaM vizRuM saMsmaran puruzo dvijaH /
na yAti narakaM SudDaH saMkzIRAKilapAtakaH // BrP_22.43 //
manaHprItikaraH svargo narakas tadviparyayaH /
narakasvargasaMjYe vE pApapuRye dvijottamAH // BrP_22.44 //
vastv ekam eva duHKAya suKAyerzyodayAya ca /
kopAya ca yatas tasmAd vastu duHKAtmakaM kutaH // BrP_22.45 //
tad eva prItaye BUtvA punar duHKAya jAyate /
tad eva kopAlayataH prasAdAya ca jAyate // BrP_22.46 //
tasmAd duHKAtmakaM nAsti na ca kiMcit suKAtmakam /
manasaH pariRAmo 'yaM suKaduHKAdilakzaRaH // BrP_22.47 //
jYAnam eva paraM brahmA- jYAnaM banDAya cezyate /
jYAnAtmakam idaM viSvaM na jYAnAd vidyate param // BrP_22.48 //
vidyAvidye hi Bo viprA jYAnam evAvaDAryatAm /
evam etad mayAKyAtaM BavatAM maRqalaM BuvaH // BrP_22.49 //
pAtAlAni ca sarvARi taTEva narakA dvijAH /
samudrAH parvatAS cEva dvIpA varzARi nimnagAH /
saMkzepAt sarvam AKyAtaM kiM BUyaH Srotum icCaTa // BrP_22.50 //
{munaya UcuH: }
kaTitaM BavatA sarvam asmAkaM sakalaM taTA /
BuvarlokAdikAMl lokAY Srotum icCAmahe vayam // BrP_23.1 //
taTEva grahasaMsTAnaM pramARAni yaTA taTA /
samAcakzva mahABAga yaTAval lomaharzaRa // BrP_23.2 //
{lomaharzaRa uvAca: }
ravicandramasor yAvan mayUKEr avaBAsyate /
sasamudrasaricCElA tAvatI pfTivI smftA // BrP_23.3 //
yAvatpramARA pfTivI vistAraparimaRqalA /
naBas tAvatpramARaM hi vistAraparimaRqalam // BrP_23.4 //
BUmer yojanalakze tu sOraM viprAs tu maRqalam /
lakze divAkarAc cApi maRqalaM SaSinaH sTitam // BrP_23.5 //
pUrRe Satasahasre tu yojanAnAM niSAkarAt /
nakzatramaRqalaM kftsnam uparizwAt prakASate // BrP_23.6 //
dvilakze cottare viprA buDo nakzatramaRqalAt /
tAvatpramARaBAge tu buDasyApy uSanA sTitaH // BrP_23.7 //
aNgArako 'pi Sukrasya tatpramARe vyavasTitaH /
lakzadvayena BOmasya sTito devapurohitaH // BrP_23.8 //
sOrir bfhaspater UrDvaM dvilakze samavasTitaH /
saptarzimaRqalaM tasmAl lakzam ekaM dvijottamAH // BrP_23.9 //
fziByas tu sahasrARAM SatAd UrDvaM vyavasTitaH /
meQIBUtaH samastasya jyotiS cakrasya vE DruvaH // BrP_23.10 //
trElokyam etat kaTitaM saMkzepeRa dvijottamAH /
ijyAPalasya BUr ezA ijyA cAtra pratizWitA // BrP_23.11 //
DruvAd UrDvaM maharloko yatra te kalpavAsinaH /
ekayojanakowI tu maharloko viDIyate // BrP_23.12 //
dve kowyO tu jano loko yatra te brahmaRaH sutAH /
sanandanAdyAH kaTitA viprAS cAmalacetasaH // BrP_23.13 //
caturguRottaraM corDvaM janalokAt tapaH smftam /
vErAjA yatra te devAH sTitA dehavivarjitAH // BrP_23.14 //
zaqguRena tapolokAt satyaloko virAjate /
apunarmArakaM yatra sidDAdimunisevitam // BrP_23.15 //
pAdagamyaM tu yat kiMcid vastv asti pfTivImayam /
sa BUrlokaH samAKyAto vistAro 'sya mayoditaH // BrP_23.16 //
BUmisUryAntaraM yat tu sidDAdimunisevitam /
Buvarlokas tu so 'py ukto dvitIyo munisattamAH // BrP_23.17 //
DruvasUryAntaraM yat tu niyutAni caturdaSa /
svarlokaH so 'pi kaTito lokasaMsTAnacintakEH // BrP_23.18 //
trElokyam etat kftakaM viprES ca paripaWyate /
janas tapas taTA satyam iti cAkftakaM trayam // BrP_23.19 //
kftakAkftako maDye maharloka iti smftaH /
SUnyo Bavati kalpAnte yo 'ntaM na ca vinaSyati // BrP_23.20 //
ete sapta mahAlokA mayA vaH kaTitA dvijAH /
pAtAlAni ca saptEva brahmARqasyEza vistaraH // BrP_23.21 //
etad aRqakawAhena tiryag UrDvam aDas taTA /
kapitTasya yaTA bIjaM sarvato vE samAvftam // BrP_23.22 //
daSottareRa payasA dvijAS cARqaM ca tad vftam /
sa cAmbuparivAro 'sO vahninA vezwito bahiH // BrP_23.23 //
vahnis tu vAyunA vAyur viprAs tu naBasAvftaH /
AkASo 'pi muniSrezWA mahatA parivezwitaH // BrP_23.24 //
daSottarARy aSezARi viprAS cEtAni sapta vE /
mahAntaM ca samAvftya praDAnaM samavasTitam // BrP_23.25 //
anantasya na tasyAntaH saMKyAnaM cApi vidyate /
tad anantam asaMKyAtaM pramARenApi vE yataH // BrP_23.26 //
hetuBUtam aSezasya prakftiH sA parA dvijAH /
aRqAnAM tu sahasrARAM sahasrARy ayutAni ca // BrP_23.27 //
IdfSAnAM taTA tatra kowikowiSatAni ca /
dAruRy agnir yaTA tElaM tile tadvat pumAn iha // BrP_23.28 //
praDAne 'vasTito vyApI cetanAtmanivedanaH /
praDAnaM ca pumAMS cEva sarvaBUtAnuBUtayA // BrP_23.29 //
vizRuSaktyA dvijaSrezWA DftO saMSrayaDarmiRO /
tayoH sEva pfTagBAve kAraRaM saMSrayasya ca // BrP_23.30 //
kzoBakAraRaBUtA ca sargakAle dvijottamAH /
yaTA SEtyaM jale vAto biBarti kaRikAgatam // BrP_23.31 //
jagac Caktis taTA vizRoH praDAnapuruzAtmakam /
yaTA ca pAdapo mUla- skanDaSAKAdisaMyutaH // BrP_23.32 //
AdyabIjAt praBavati bIjAny anyAni vE tataH /
praBavanti tatas teByo Bavanty anye pare drumAH // BrP_23.33 //
te 'pi tallakzaRadravya- kAraRAnugatA dvijAH /
evam avyAkftAt pUrvaM jAyante mahadAdayaH // BrP_23.34 //
viSezAntAs tatas teByaH saMBavanti surAdayaH /
teByaS ca putrAs tezAM tu putrARAM parame sutAH // BrP_23.35 //
bIjAd vfkzapraroheRa yaTA nApacayas taroH /
BUtAnAM BUtasargeRa nEvAsty apacayas taTA // BrP_23.36 //
saMniDAnAd yaTAkASa- kAlAdyAH kAraRaM taroH /
taTEvApariRAmena viSvasya BagavAn hariH // BrP_23.37 //
vrIhibIje yaTA mUlaM nAlaM pattrANkurO taTA /
kARqakozAs taTA puzpaM kzIraM tadvac ca taRqulaH // BrP_23.38 //
tuzAH kaRAS ca santo vE yAnty AvirBAvam AtmanaH /
prarohahetusAmagryam AsAdya munisattamAH // BrP_23.39 //
taTA karmasv anekezu devAdyAs tanavaH sTitAH /
vizRuSaktiM samAsAdya praroham upayAnti vE // BrP_23.40 //
sa ca vizRuH paraM brahma yataH sarvam idaM jagat /
jagac ca yo yatra cedaM yasmin vilayam ezyati // BrP_23.41 //
tad brahma paramaM DAma sadasat paramaM padam /
yasya sarvam aBedena jagad etac carAcaram // BrP_23.42 //
sa eva mUlaprakftir vyaktarUpI jagac ca saH /
tasminn eva layaM sarvaM yAti tatra ca tizWati // BrP_23.43 //
kartA kriyARAM sa ca ijyate kratuH BrP_23.44a
sa eva tatkarmaPalaM ca tasya yat BrP_23.44b
yugAdi yasmAc ca Baved aSezato BrP_23.44c
harer na kiMcid vyatiriktam asti tat BrP_23.44d
{lomaharzaRa uvAca: }
tArAmayaM BagavataH SiSumArAkfti praBoH /
divi rUpaM harer yat tu tasya pucCe sTito DruvaH // BrP_24.1 //
saeza Braman BrAmayati candrAdityAdikAn grahAn /
Bramantam anu taM yAnti nakzatrARi ca cakravat // BrP_24.2 //
sUryAcandramasO tArA nakzatrARi grahEH saha /
vAtAnIkamayEr banDEr Druve badDAni tAni vE // BrP_24.3 //
SiSumArAkfti proktaM yad rUpaM jyotizAM divi /
nArAyaRaH paraM DAma tasyADAraH svayaM hfdi // BrP_24.4 //
uttAnapAdatanayas tam ArADya prajApatim /
sa tArASiSumArasya DruvaH pucCe vyavasTitaH // BrP_24.5 //
ADAraH SiSumArasya sarvADyakzo janArdanaH /
Druvasya SiSumAraS ca Druve BAnur vyavasTitaH // BrP_24.6 //
tad ADAraM jagac cedaM sadevAsuramAnuzam /
yena viprA viDAnena tan me SfRuta sAMpratam // BrP_24.7 //
vivasvAn azwaBir mAsEr grasaty apo rasAtmikAH /
varzaty ambu tataS cAnnam annAdam aKilaM jagat // BrP_24.8 //
vivasvAn aMSuBis tIkzREr AdAya jagato jalam /
somaM puzyaty aTenduS ca vAyunAqImayEr divi // BrP_24.9 //
jalEr vikzipyate 'Brezu DUmAgnyanilamUrtizu /
na BraSyanti yatas teByo jalAny aBrARi tAny ataH // BrP_24.10 //
aBrasTAH prapatanty Apo vAyunA samudIritAH /
saMskAraM kAlajanitaM viprAS cAsAdya nirmalAH // BrP_24.11 //
saritsamudrA BOmAs tu taTApaH prARisaMBavAH /
catuzprakArA BagavAn Adatte savitA dvijAH // BrP_24.12 //
AkASagaNgAsalilaM taTAhftya gaBastimAn /
anaBragatam evorvyAM sadyaH kzipati raSmiBiH // BrP_24.13 //
tasya saMsparSanirDUta- pApapaNko dvijottamAH /
na yAti narakaM martyo divyaM snAnaM hi tat smftam // BrP_24.14 //
dfzwasUryaM hi tad vAri pataty aBrEr vinA divaH /
AkASagaNgAsalilaM tad goBiH kzipyate raveH // BrP_24.15 //
kfttikAdizu fkzezu vizamezv ambu yad divaH /
dfzwvArkaM patitaM jYeyaM tad gANgaM diggajohnitam // BrP_24.16 //
yugmarkzezu tu yat toyaM pataty arkodgitaM divaH /
tat sUryaraSmiBiH sadyaH samAdAya nirasyate // BrP_24.17 //
uBayaM puRyam atyarTaM nfRAM pApaharaM dvijAH /
AkASagaNgAsalilaM divyaM snAnaM dvijottamAH // BrP_24.18 //
yat tu meGEH samutsfzwaM vAri tat prARinAM dvijAH /
puzRAty ozaDayaH sarvA jIvanAyAmftaM hi tat // BrP_24.19 //
tena vfdDiM parAM nItaH sakalaS cOzaDIgaRaH /
sADakaH PalapAkAntaH prajAnAM tu prajAyate // BrP_24.20 //
tena yajYAn yaTAproktAn mAnavAH SAstracakzuzaH /
kurvate 'harahaS cEva devAn ApyAyayanti te // BrP_24.21 //
evaM yajYAS ca vedAS ca varRAS ca dvijapUrvakAH /
sarvadevanikAyAS ca paSuBUtagaRAS ca ye // BrP_24.22 //
vfzwyA Dftam idaM sarvaM jagat sTAvarajaNgamam /
sApi nizpAdyate vfzwiH savitrA munisattamAH // BrP_24.23 //
ADAraBUtaH savitur Druvo munivarottamAH /
Druvasya SiSumAro 'sO so 'pi nArAyaRASrayaH // BrP_24.24 //
hfdi nArAyaRas tasya SiSumArasya saMsTitaH /
viBartA sarvaBUtAnAm AdiBUtaH sanAtanaH // BrP_24.25 //
evaM mayA muniSrezWA brahmARqaM samudAhftam /
BUsamudrAdiBir yuktaM kim anyac Crotum icCaTa // BrP_24.26 //
{munaya UcuH: }
pfTivyAM yAni tIrTAni puRyAny AyatanAni ca /
vaktum arhasi DarmajYa SrotuM no vartate manaH // BrP_25.1 //
{lomaharzaRa uvAca: }
yasya hastO ca pAdO ca manaS cEva susaMyatam /
vidyA tapaS ca kIrtiS ca sa tIrTaPalam aSnute // BrP_25.2 //
mano viSudDaM puruzasya tIrTaM BrP_25.3a
vAcAM taTA cendriyanigrahaS ca BrP_25.3b
etAni tIrTAni SarIrajAni BrP_25.3c
svargasya mArgaM pratiboDayanti BrP_25.3d
cittam antargataM duzwaM tIrTasnAnEr na SuDyati /
SataSo 'pi jalEr DOtaM surABARqam ivASuci // BrP_25.4 //
na tIrTAni na dAnAni na vratAni na cASramAH /
duzwASayaM damBaruciM punanti vyutTitendriyam // BrP_25.5 //
indriyARi vaSe kftvA yatra yatra vasen naraH /
tatra tatra kurukzetraM prayAgaM puzkaraM taTA // BrP_25.6 //
tasmAc CfRuDvaM vakzyAmi tIrTAny AyatanAni ca /
saMkzepeRa muniSrezWAH pfTivyAM yAni kAni vE // BrP_25.7 //
vistareRa na Sakyante vaktuM varzaSatEr api /
praTamaM puzkaraM tIrTaM nEmizAraRyam eva ca // BrP_25.8 //
prayAgaM ca pravakzyAmi DarmAraRyaM dvijottamAH /
DenukaM campakAraRyaM sEnDavAraRyam eva ca // BrP_25.9 //
puRyaM ca magaDAraRyaM daRqakAraRyam eva ca /
gayA praBAsaM SrItIrTaM divyaM kanaKalaM taTA // BrP_25.10 //
BfgutuNgaM hiraRyAkzaM BImAraRyaM kuSasTalIm /
lohAkulaM sakedAraM mandarAraRyam eva ca // BrP_25.11 //
mahAbalaM kowitIrTaM sarvapApaharaM taTA /
rUpatIrTaM SUkaravaM cakratIrTaM mahAPalam // BrP_25.12 //
yogatIrTaM somatIrTaM tIrTaM sAhowakaM taTA /
tIrTaM kokAmuKaM puRyaM badarISElam eva ca // BrP_25.13 //
somatIrTaM tuNgakUwaM tIrTaM skandASramaM taTA /
kowitIrTaM cAgnipadaM tIrTaM paYcaSiKaM taTA // BrP_25.14 //
DarmodBavaM kowitIrTaM tIrTaM bADapramocanam /
gaNgAdvAraM paYcakUwaM maDyakesaram eva ca // BrP_25.15 //
cakrapraBaM mataNgaM ca kruSadaRqaM ca viSrutam /
daMzwrAkuRqaM vizRutIrTaM sArvakAmikam eva ca // BrP_25.16 //
tIrTaM matsyatilaM cEva badarI supraBaM taTA /
brahmakuRqaM vahnikuRqaM tIrTaM satyapadaM taTA // BrP_25.17 //
catuHsrotaS catuHSfNgaM SElaM dvAdaSaDArakam /
mAnasaM sTUlaSfNgaM ca sTUladaRqaM taTorvaSI // BrP_25.18 //
lokapAlaM manuvaraM somAhvaSElam eva ca /
sadApraBaM merukuRqaM tIrTaM somABizecanam // BrP_25.19 //
mahAsrotaM kowarakaM paYcaDAraM triDArakam /
saptaDArEkaDAraM ca tIrTaM cAmarakaRwakam // BrP_25.20 //
SAlagrAmaM cakratIrTaM kowidrumam anuttamam /
bilvapraBaM devahradaM tIrTaM vizRuhradaM taTA // BrP_25.21 //
SaNKapraBaM devakuRqaM tIrTaM vajrAyuDaM taTA /
agnipraBaM ca puMnAgaM devapraBam anuttamam // BrP_25.22 //
vidyADaraM sagAnDarvaM SrItIrTaM brahmaRo hradam /
sAtIrTaM lokapAlAKyaM maRipuragiriM taTA // BrP_25.23 //
tIrTaM paYcahradaM cEva puRyaM piRqArakaM taTA /
malavyaM gopraBAvaM ca govaraM vawamUlakam // BrP_25.24 //
snAnadaRqaM prayAgaM ca guhyaM vizRupadaM taTA /
kanyASramaM vAyukuRqaM jambUmArgaM taTottamam // BrP_25.25 //
gaBastitIrTaM ca taTA yayAtipatanaM Suci /
kowitIrTaM BadravawaM mahAkAlavanaM taTA // BrP_25.26 //
narmadAtIrTam aparaM tIrTavajraM taTArbudam /
piNgutIrTaM savAsizWaM tIrTaM ca pfTasaMgamam // BrP_25.27 //
tIrTaM dOrvAsikaM nAma taTA piYjarakaM SuBam /
fzitIrTaM brahmatuNgaM vasutIrTaM kumArikam // BrP_25.28 //
SakratIrTaM paYcanadaM reRukAtIrTam eva ca /
pEtAmahaM ca vimalaM rudrapAdaM taTottamam // BrP_25.29 //
maRimattaM ca kAmAKyaM kfzRatIrTaM kuSAvilam /
yajanaM yAjanaM cEva taTEva brahmavAlukam // BrP_25.30 //
puzpanyAsaM puRqarIkaM maRipUraM taTottaram /
dIrGasattraM hayapadaM tIrTaM cAnaSanaM taTA // BrP_25.31 //
gaNgodBedaM SivodBedaM narmadodBedam eva ca /
vastrApadaM dAruvalaM CAyArohaRam eva ca // BrP_25.32 //
sidDeSvaraM mitravalaM kAlikASramam eva ca /
vawAvawaM BadravawaM kOSAmbI ca divAkaram // BrP_25.33 //
dvIpaM sArasvataM cEva vijayaM kAmadaM taTA /
rudrakowiM sumanasaM tIrTaM sadrAvanAmitam // BrP_25.34 //
syamantapaYcakaM tIrTaM brahmatIrTaM sudarSanam /
satataM pfTivIsarvaM pAriplavapfTUdakO // BrP_25.35 //
daSASvameDikaM tIrTaM sarpijaM vizayAntikam /
kowitIrTaM paYcanadaM vArAhaM yakziRIhradam // BrP_25.36 //
puRqarIkaM somatIrTaM muYjavawaM taTottamam /
badarIvanam AsInaM ratnamUlakam eva ca // BrP_25.37 //
lokadvAraM paYcatIrTaM kapilAtIrTam eva ca /
sUryatIrTaM SaNKinI ca gavAM Bavanam eva ca // BrP_25.38 //
tIrTaM ca yakzarAjasya brahmAvartaM sutIrTakam /
kAmeSvaraM mAtritIrTaM tIrTaM SItavanaM taTA // BrP_25.39 //
snAnalomApahaM cEva mAsasaMsarakaM taTA /
daSASvameDaM kedAraM brahmodumbaram eva ca // BrP_25.40 //
saptarzikuRqaM ca taTA tIrTaM devyAH sujambukam /
IwAspadaM kowikUwaM kiMdAnaM kiMjapaM taTA // BrP_25.41 //
kAraRqavaM cAveDyaM ca trivizwapam aTAparam /
pARizAtaM miSrakaM ca maDUvawamanojavO // BrP_25.42 //
kOSikI devatIrTaM ca tIrTaM ca fRamocanam /
divyaM ca nfgaDUmAKyaM tIrTaM vizRupadaM taTA // BrP_25.43 //
amarARAM hradaM puRyaM kowitIrTaM taTAparam /
SrIkuYjaM SAlitIrTaM ca nEmizeyaM ca viSrutam // BrP_25.44 //
brahmasTAnaM somatIrTaM kanyAtIrTaM taTEva ca /
brahmatIrTaM manastIrTaM tIrTaM vE kArupAvanam // BrP_25.45 //
sOganDikavanaM cEva maRitIrTaM sarasvatI /
ISAnatIrTaM pravaraM pAvanaM pAYcayajYikam // BrP_25.46 //
triSUlaDAraM mAhendraM devasTAnaM kftAlayam /
SAkaMBarI devatIrTaM suvarRAKyaM kilaM hradam // BrP_25.47 //
kzIraSravaM virUpAkzaM BfgutIrTaM kuSodBavam /
brahmatIrTaM brahmayoniM nIlaparvatam eva ca // BrP_25.48 //
kubjAmbakaM BadravawaM vasizWapadam eva ca /
svargadvAraM prajAdvAraM kAlikASramam eva ca // BrP_25.49 //
rudrAvartaM suganDASvaM kapilAvanam eva ca /
BadrakarRahradaM cEva SaNkukarRahradaM taTA // BrP_25.50 //
saptasArasvataM cEva tIrTam OSanasaM taTA /
kapAlamocanaM cEva avakIrRaM ca kAmyakam // BrP_25.51 //
catuHsAmudrikaM cEva SatakiM ca sahasrikam /
reRukaM paYcavawakaM vimocanam aTOjasam // BrP_25.52 //
sTARutIrTaM kuros tIrTaM svargadvAraM kuSaDvajam /
viSveSvaraM mAnavakaM kUpaM nArAyaRASrayam // BrP_25.53 //
gaNgAhradaM vawaM cEva badarIpAwanaM taTA /
indramArgam ekarAtraM kzIrakAvAsam eva ca // BrP_25.54 //
somatIrTaM daDIcaM ca SrutatIrTaM ca Bo dvijAH /
kowitIrTasTalIM cEva BadrakAlIhradaM taTA // BrP_25.55 //
arunDatIvanaM cEva brahmAvartaM taTottamam /
aSvavedI kubjAvanaM yamunApraBavaM taTA // BrP_25.56 //
vIraM pramokzaM sinDUtTam fza kulyA sakfttikam /
urvIsaMkramaRaM cEva mAyAvidyodBavaM taTA // BrP_25.57 //
mahASramo vEtasikA- rUpaM sundarikASramam /
bAhutIrTaM cArunadIM vimalASokam eva ca // BrP_25.58 //
tIrTaM paYcanadaM cEva mArkaRqeyasya DImataH /
somatIrTaM sitodaM ca tIrTaM matsyodarIM taTA // BrP_25.59 //
sUryapraBaM sUryatIrTam aSokavanam eva ca /
aruRAspadaM kAmadaM ca SukratIrTaM savAlukam // BrP_25.60 //
piSAcamocanaM cEva suBadrAhradam eva ca /
kuRqaM vimaladaRqasya tIrTaM caRqeSvarasya ca // BrP_25.61 //
jyezWasTAnahradaM cEva puRyaM brahmasaraM taTA /
jEgIzavyaguhA cEva harikeSavanaM taTA // BrP_25.62 //
ajAmuKasaraM cEva GaRwAkarRahradaM taTA /
puRqarIkahradaM cEva vApI karkowakasya ca // BrP_25.63 //
suvarRasyodapAnaM ca SvetatIrTahradaM taTA /
kuRqaM GarGarikAyAS ca SyAmakUpaM ca candrikA // BrP_25.64 //
SmaSAnastamBakUpaM ca vinAyakahradaM taTA /
kUpaM sinDUdBavaM cEva puRyaM brahmasaraM taTA // BrP_25.65 //
rudrAvAsaM taTA tIrTaM nAgatIrTaM pulomakam /
BaktahradaM kzIrasaraH pretADAraM kumArakam // BrP_25.66 //
brahmAvartaM kuSAvartaM daDikarRodapAnakam /
SfNgatIrTaM mahAtIrTaM tIrTaSrezWA mahAnadI // BrP_25.67 //
divyaM brahmasaraM puRyaM gayASIrzAkzayaM vawam /
dakziRaM cottaraM cEva gomayaM rUpaSItikam // BrP_25.68 //
kapilAhradaM gfDravawaM sAvitrIhradam eva ca /
praBAsanaM sItavanaM yonidvAraM ca Denukam // BrP_25.69 //
DanyakaM kokilAKyaM ca mataNgahradam eva ca /
pitfkUpaM rudratIrTaM SakratIrTaM sumAlinam // BrP_25.70 //
brahmasTAnaM saptakuRqaM maRiratnahradaM taTA /
kOSikyaM BarataM cEva tIrTaM jyezWAlikA taTA // BrP_25.71 //
viSveSvaraM kalpasaraH kanyAsaMvetyam eva ca /
niScIvA praBavaS cEva vasizWASramam eva ca // BrP_25.72 //
devakUwaM ca kUpaM ca vasizWASramam eva ca /
vIrASramaM brahmasaro brahmavIrAvakApilI // BrP_25.73 //
kumAraDArA SrIDArA gOrISiKaram eva ca /
SunaH kuRqo 'Ta tIrTaM ca nanditIrTaM taTEva ca // BrP_25.74 //
kumAravAsaM SrIvAsam OrvISItArTam eva ca /
kumBakarRahradaM cEva kOSikIhradam eva ca // BrP_25.75 //
DarmatIrTaM kAmatIrTaM tIrTam uddAlakaM taTA /
saMDyAtIrTaM kAratoyaM kapilaM lohitArRavam // BrP_25.76 //
SoRodBavaM vaMSagulmam fzaBaM kalatIrTakam /
puRyAvatIhradaM tIrTaM tIrTaM badarikASramam // BrP_25.77 //
rAmatIrTaM pitfvanaM virajAtIrTam eva ca /
mArkaRqeyavanaM cEva kfzRatIrTaM taTA vawam // BrP_25.78 //
rohiRIkUpapravaram indradyumnasaraM ca yat /
sAnugartaM samAhendraM SrItIrTaM SrInadaM taTA // BrP_25.79 //
izutIrTaM vArzaBaM ca kAverIhradam eva ca /
kanyAtIrTaM ca gokarRaM gAyatrIsTAnam eva ca // BrP_25.80 //
badarIhradam anyac ca maDyasTAnaM vikarRakam /
jAtIhradaM devakUpaM kuSapravaRam eva ca // BrP_25.81 //
sarvadevavrataM cEva kanyASramahradaM taTA /
taTAnyad vAlaKilyAnAM sapUrvARAM taTAparam // BrP_25.82 //
taTAnyac ca maharzIRAm aKaRqitahradaM taTA /
tIrTezv etezu viDivat samyak SradDAsamanvitaH // BrP_25.83 //
snAnaM karoti yo martyaH sopavAso jitendriyaH /
devAn fzIn manuzyAMS ca pitFn saMtarpya ca kramAt // BrP_25.84 //
aByarcya devatAs tatra sTitvA ca rajanItrayam /
pfTak pfTak PalaM tezu pratitIrTezu Bo dvijAH // BrP_25.85 //
prApnoti hayameDasya naro nAsty atra saMSayaH /
yas tv idaM SfRuyAn nityaM tIrTamAhAtmyam uttamam /
paWec ca SrAvayed vApi sarvapApEH pramucyate // BrP_25.86 //
{munaya UcuH: }
pfTivyAm uttamAM BUmiM DarmakAmArTamokzadAm /
tIrTAnAm uttamaM tIrTaM brUhi no vadatAM vara // BrP_26.1 //
{lomaharzaRa uvAca: }
imaM praSnaM mama guruM papracCur munayaH purA /
tam ahaM saMpravakzyAmi yat pfcCaDvaM dvijottamAH // BrP_26.2 //
svASrame sumahApuRye nAnApuzpopaSoBite /
nAnAdrumalatAkIrRe nAnAmfgagaREr yute // BrP_26.3 //
puMnAgEH karRikArES ca saralEr devadAruBiH /
SAlEs tAlEs tamAlES ca panasEr DavaKAdirEH // BrP_26.4 //
pAwalASokabakulEH karavIrEH sacampakEH /
anyES ca viviDEr vfkzEr nAnApuzpopaSoBitEH // BrP_26.5 //
kurukzetre samAsInaM vyAsaM matimatAM varam /
mahABAratakartAraM sarvaSAstraviSAradam // BrP_26.6 //
aDyAtmanizWaM sarvajYaM sarvaBUtahite ratam /
purARAgamavaktAraM vedavedANgapAragam // BrP_26.7 //
parASarasutaM SAntaM padmapattrAyatekzaRam /
drazwum aByAyayuH prItyA munayaH saMSitavratAH // BrP_26.8 //
kaSyapo jamadagniS ca BaradvAjo 'Ta gOtamaH /
vasizWo jEminir DOmyo mArkaRqeyo 'Ta vAlmikiH // BrP_26.9 //
viSvAmitraH SatAnando vAtsyo gArgyo 'Ta AsuriH /
sumantur BArgavo nAma kaRvo meDAtiTir guruH // BrP_26.10 //
mARqavyaS cyavano DUmro hy asito devalas taTA /
mOdgalyas tfRayajYaS ca pippalAdo 'kftavraRaH // BrP_26.11 //
saMvartaH kOSiko rEByo mEtreyo haritas taTA /
SARqilyaS ca viBARqaS ca durvAsA lomaSas taTA // BrP_26.12 //
nAradaH parvataS cEva vESaMpAyanagAlavO /
BAskariH pUraRaH sUtaH pulastyaH kapilas taTA // BrP_26.13 //
ulUkaH pulaho vAyur devasTAnaS caturBujaH /
sanatkumAraH pElaS ca kfzRaH kfzRAnuBOtikaH // BrP_26.14 //
etEr munivarES cAnyEr vftaH satyavatIsutaH /
rarAja sa muniH SrImAn nakzatrEr iva candramAH // BrP_26.15 //
tAn AgatAn munIn sarvAn pUjayAm Asa vedavit /
te 'pi taM pratipUjyEva kaTAM cakruH parasparam // BrP_26.16 //
kaTAnte te muniSrezWAH kfzRaM satyavatIsutam /
papracCuH saMSayaM sarve tapovananivAsinaH // BrP_26.17 //
{munaya UcuH: }
mune vedAMS ca SAstrARi purARAgamaBAratam /
BUtaM BavyaM BavizyaM ca sarvaM jAnAsi vANmayam // BrP_26.18 //
kazwe 'smin duHKabahule niHsAre BavasAgare /
rAgagrAhAkule rOdre vizayodakasaMplave // BrP_26.19 //
indriyAvartakalile dfzwormiSatasaMkule /
mohapaNkAvile durge loBagamBIradustare // BrP_26.20 //
nimajjaj jagad Alokya nirAlambam acetanam /
pfcCAmas tvAM mahABAgaM brUhi no munisattama // BrP_26.21 //
SreyaH kim atra saMsAre BErave lomaharzaRe /
upadeSapradAnena lokAn udDartum arhasi // BrP_26.22 //
durlaBaM paramaM kzetraM vaktum arhasi mokzadam /
pfTivyAM karmaBUmiM ca Srotum icCAmahe vayam // BrP_26.23 //
kftvA kila naraH samyak karma BUmO yaToditam /
prApnoti paramAM sidDiM narakaM ca vikarmataH // BrP_26.24 //
mokzakzetre taTA mokzaM prApnoti puruzaH suDIH /
tasmAd brUhi mahAprAjYa yat pfzwo 'si dvijottama // BrP_26.25 //
SrutvA tu vacanaM tezAM munInAM BAvitAtmanAm /
vyAsaH provAca BagavAn BUtaBavyaBavizyavit // BrP_26.26 //
{vyAsa uvAca: }
SfRuDvaM munayaH sarve vakzyAmi yadi pfcCaTa /
yaH saMvAdo 'Bavat pUrvam fzIRAM brahmaRA saha // BrP_26.27 //
merupfzWe tu vistIrRe nAnAratnaviBUzite /
nAnAdrumalatAkIrRe nAnApuzpopaSoBite // BrP_26.28 //
nAnApakzirute ramye nAnAprasavanAkule /
nAnAsattvasamAkIrRe nAnAScaryasamanvite // BrP_26.29 //
nAnAvarRaSilAkIrRe nAnADAtuviBUzite /
nAnAmunijanAkIrRe nAnASramasamanvite // BrP_26.30 //
tatrAsInaM jagannATaM jagadyoniM caturmuKam /
jagatpatiM jagadvandyaM jagadADAram ISvaram // BrP_26.31 //
devadAnavaganDarvEr yakzavidyADaroragEH /
munisidDApsaroBiS ca vftam anyEr divAlayEH // BrP_26.32 //
kecit stuvanti taM devaM kecid gAyanti cAgrataH /
kecid vAdyAni vAdyante kecin nftyanti cApare // BrP_26.33 //
evaM pramudite kAle sarvaBUtasamAgame /
nAnAkusumaganDAQye dakziRAnilasevite // BrP_26.34 //
BfgvAdyAs taM tadA devaM praRipatya pitAmaham /
imam arTam fzivarAH papracCuH pitaraM dvijAH // BrP_26.35 //
{fzaya UcuH: }
BagavaY Srotum icCAmaH karmaBUmiM mahItale /
vaktum arhasi deveSa mokzakzetraM ca durlaBam // BrP_26.36 //
{vyAsa uvAca: }
tezAM vacanam AkarRya prAha brahmA sureSvaraH /
papracCus te yaTA praSnaM tat sarvaM munisattamAH // BrP_26.37 //
{brahmovAca: }
SfRuDvaM munayaH sarve yad vo vakzyAmi sAMpratam /
purARaM vedasaMbadDaM BuktimuktipradaM SuBam // BrP_27.1 //
pfTivyAM BArataM varzaM karmaBUmir udAhftA /
karmaRaH PalaBUmiS ca svargaM ca narakaM taTA // BrP_27.2 //
tasmin varze naraH pApaM kftvA DarmaM ca Bo dvijAH /
avaSyaM Palam Apnoti aSuBasya SuBasya ca // BrP_27.3 //
brAhmaRAdyAH svakaM karma kftvA samyak susaMyatAH /
prApnuvanti parAM sidDiM tasmin varze na saMSayaH // BrP_27.4 //
DarmaM cArTaM ca kAmaM ca mokzaM ca dvijasattamAH /
prApnoti puruzaH sarvaM tasmin varze susaMyataH // BrP_27.5 //
indrAdyAS ca surAH sarve tasmin varze dvijottamAH /
kftvA suSoBanaM karma devatvaM pratipedire // BrP_27.6 //
anye 'pi leBire mokzaM puruzAH saMyatendriyAH /
tasmin varze buDAH SAntA vItarAgA vimatsarAH // BrP_27.7 //
ye cApi svarge tizWanti vimAnena gatajvarAH /
te 'pi kftvA SuBaM karma tasmin varze divaM gatAH // BrP_27.8 //
nivAsaM BArate varza AkANkzanti sadA surAH /
svargApavargaPalade tat paSyAmaH kadA vayam // BrP_27.9 //
{munaya UcuH: }
yad etad BavatA proktaM karma nAnyatra puRyadam /
pApAya vA suraSrezWa varjayitvA ca BAratam // BrP_27.10 //
tataH svargaS ca mokzaS ca maDyamaM tac ca gamyate /
na Kalv anyatra martyAnAM BUmO karma viDIyate // BrP_27.11 //
tasmAd vistarato brahmann asmAkaM BArataM vada /
yadi te 'sti dayAsmAsu yaTAvasTitir eva ca // BrP_27.12 //
tasmAd varzam idaM nATa ye vAsmin varzaparvatAH /
BedAS ca tasya varzasya brUhi sarvAn aSezataH // BrP_27.13 //
{brahmovAca: }
SfRuDvaM BArataM varzaM navaBedena Bo dvijAH /
samudrAntaritA jYeyAs te samAS ca parasparam // BrP_27.14 //
indradvIpaH kaSeruS ca tAmravarRo gaBastimAn /
nAgadvIpas taTA sOmyo gAnDarvo vAruRas taTA // BrP_27.15 //
ayaM tu navamas tezAM dvIpaH sAgarasaMvftaH /
yojanAnAM sahasraM vE dvIpo 'yaM dakziRottaraH // BrP_27.16 //
pUrve kirAtA yasyAsan paScime yavanAs taTA /
brAhmaRAH kzatriyA vESyAH SUdrAS cAnte sTitA dvijAH // BrP_27.17 //
ijyAyudDavaRijyAdyEH karmaBiH kftapAvanAH /
tezAM saMvyavahAraS ca eBiH karmaBir izyate // BrP_27.18 //
svargApavargahetuS ca puRyaM pApaM ca vE taTA /
mahendro malayaH sahyaH SuktimAn fkzaparvataH // BrP_27.19 //
vinDyaS ca pAriyAtraS ca saptEvAtra kulAcalAH /
tezAM sahasraSaS cAnye BUDarA ye samIpagAH // BrP_27.20 //
vistArocCrayiRo ramyA vipulAS citrasAnavaH /
kolAhalaH sa vEBrAjo mandaro dardalAcalaH // BrP_27.21 //
vAtaMDayo vEdyutaS ca mEnAkaH surasas taTA /
tuNgaprasTo nAgagirir goDanaH pARqarAcalaH // BrP_27.22 //
puzpagirir vEjayanto rEvato 'rbuda eva ca /
fzyamUkaH sa gomanTaH kftaSElaH kftAcalaH // BrP_27.23 //
SrIpArvataS cakoraS ca SataSo 'nye ca parvatAH /
tEr vimiSrA janapadA mlecCAdyAS cEva BAgaSaH // BrP_27.24 //
tEH pIyante saricCrezWAs tA buDyaDvaM dvijottamAH /
gaNgA sarasvatI sinDuS candraBAgA taTAparA // BrP_27.25 //
yamunA Satadrur vipASA vitastErAvatI kuhUH /
gomatI DUtapApA ca bAhudA ca dfzadvatI // BrP_27.26 //
vipASA devikA cakzur nizWIvA gaRqakI taTA /
kOSikI cApagA cEva himavatpAdaniHsftAH // BrP_27.27 //
devasmftir devavatI vAtaGnI sinDur eva ca /
veRyA tu candanA cEva sadAnIrA mahI taTA // BrP_27.28 //
carmaRvatI vfzI cEva vidiSA vedavaty api /
siprA hy avantI ca taTA pAriyAtrAnugAH smftAH // BrP_27.29 //
SoRA mahAnadI cEva narmadA suraTA kriyA /
mandAkinI daSArRA ca citrakUwA taTAparA // BrP_27.30 //
citrotpalA vetravatI karamodA piSAcikA /
taTAnyAtilaGuSroRI vipApmA SEvalA nadI // BrP_27.31 //
saDerujA SaktimatI SakunI tridivA kramuH /
fkzapAdaprasUtA vE taTAnyA vegavAhinI // BrP_27.32 //
siprA payozRI nirvinDyA tApI cEva saridvarA /
veRA vEtaraRI cEva sinIvAlI kumudvatI // BrP_27.33 //
toyA cEva mahAgOrI durgA cAntaHSilA taTA /
vinDyapAdaprasUtAs tA nadyaH puRyajalAH SuBAH // BrP_27.34 //
godAvarI BImaraTI kfzRaveRA taTApagA /
tuNgaBadrA suprayogA taTAnyA pApanASinI // BrP_27.35 //
sahyapAdavinizkrAntA ity etAH saritAM varAH /
kftamAlA tAmraparRI puzyajA pratyalAvatI // BrP_27.36 //
malayAdrisamudBUtAH puRyAH SItajalAs tv imAH /
pitfsomarzikulyA ca vaYjulA tridivA ca yA // BrP_27.37 //
lANgulinI vaMSakarA mahendrapraBavAH smftAH /
suvikAlA kumArI ca manUgA mandagAminI // BrP_27.38 //
kzayApalAsinI cEva SuktimatpraBavAH smftAH /
sarvAH puRyAH sarasvatyaH sarvA gaNgAH samudragAH // BrP_27.39 //
viSvasya mAtaraH sarvAH sarvAH pApaharAH smftAH /
anyAH sahasraSaH proktAH kzudranadyo dvijottamAH // BrP_27.40 //
prAvfwkAlavahAH santi sadAkAlavahAS ca yAH /
matsyA mukuwakulyAS ca kuntalAH kASikoSalAH // BrP_27.41 //
anDrakAS ca kaliNgAS ca SamakAS ca vfkEH saha /
maDyadeSA janapadAH prAyaSo 'mI prakIrtitAH // BrP_27.42 //
sahyasya cottare yas tu yatra godAvarI nadI /
pfTivyAm api kftsnAyAM sa pradeSo manoramaH // BrP_27.43 //
govarDanapuraM ramyaM BArgavasya mahAtmanaH /
vAhIkarAwaDAnAS ca sutIrAH kAlatoyadAH // BrP_27.44 //
aparAntAS ca SUdrAS ca vAhlikAS ca sakeralAH /
gAnDArA yavanAS cEva sinDusOvIramadrakAH // BrP_27.45 //
SatadruhAH kaliNgAS ca pAradA hAraBUzikAH /
mAWarAS cEva kanakAH kEkeyA damBamAlikAH // BrP_27.46 //
kzatriyopamadeSAS ca vESyaSUdrakulAni ca /
kAmbojAS cEva viprendrA barbarAS ca salOkikAH // BrP_27.47 //
vIrAS cEva tuzArAS ca pahlavADAyatA narAH /
AtreyAS ca BaradvAjAH puzkalAS ca daSerakAH // BrP_27.48 //
lampakAH SunaSokAS ca kulikA jANgalEH saha /
OzaDyaS calacandrA ca kirAtAnAM ca jAtayaH // BrP_27.49 //
tomarA haMsamArgAS ca kASmIrAH karuRAs taTA /
SUlikAH kuhakAS cEva mAgaDAS ca taTEva ca // BrP_27.50 //
ete deSA udIcyAs tu prAcyAn deSAn niboData /
anDA vAmaNkurAkAS ca vallakAS ca maKAntakAH // BrP_27.51 //
taTApare 'NgA vaNgAS ca maladA mAlavartikAH /
BadratuNgAH pratijayA BAryANgAS cApamardakAH // BrP_27.52 //
prAgjyotizAS ca madrAS ca videhAs tAmraliptakAH /
mallA magaDakA nandAH prAcyA janapadAs taTA // BrP_27.53 //
aTApare janapadA dakziRApaTavAsinaH /
pUrRAS ca kevalAS cEva golANgUlAs taTEva ca // BrP_27.54 //
fzikA muzikAS cEva kumArA rAmaWAH SakAH /
mahArAzwrA mAhizakAH kaliNgAS cEva sarvaSaH // BrP_27.55 //
ABIrAH saha vESikyA awavyAH saravAS ca ye /
pulindAS cEva mOleyA vEdarBA daRqakEH saha // BrP_27.56 //
pOlikA mOlikAS cEva aSmakA BojavarDanAH /
kOlikAH kuntalAS cEva damBakA nIlakAlakAH // BrP_27.57 //
dAkziRAtyAs tv amI deSA aparAntAn niboData /
SUrpArakAH kAliDanA lolAs tAlakawEH saha // BrP_27.58 //
ity ete hy aparAntAS ca SfRuDvaM vinDyavAsinaH /
malajAH karkaSAS cEva melakAS colakEH saha // BrP_27.59 //
uttamArRA daSArRAS ca BojAH kizkinDakEH saha /
tozalAH koSalAS cEva trEpurA vEdiSAs taTA // BrP_27.60 //
tumburAs tu carAS cEva yavanAH pavanEH saha /
aBayA ruRqikerAS ca carcarA hotraDartayaH // BrP_27.61 //
ete janapadAH sarve tatra vinDyanivAsinaH /
ato deSAn pravakzyAmi parvatASrayiRaS ca ye // BrP_27.62 //
nIhArAs tuzamArgAS ca kuravas tuNgaRAH KasAH /
karRaprAvaraRAS cEva UrRA darGAH sakuntakAH // BrP_27.63 //
citramArgA mAlavAS ca kirAtAs tomarEH saha /
kftatretAdikaS cAtra caturyugakfto viDiH // BrP_27.64 //
evaM tu BArataM varzaM navasaMsTAnasaMsTitam /
dakziRe parato yasya pUrve cEva mahodaDiH // BrP_27.65 //
himavAn uttareRAsya kArmukasya yaTA guRaH /
tad etad BArataM varzaM sarvabIjaM dvijottamAH // BrP_27.66 //
brahmatvam amareSatvaM devatvaM marutAM taTA /
mfgayakzApsaroyoniM tadvat sarpasarIsfpAH // BrP_27.67 //
sTAvarARAM ca sarvezAM mito viprAH SuBASuBEH /
prayAnti karmaBUr viprA nAnyA lokezu vidyate // BrP_27.68 //
devAnAm api Bo viprAH sadEvEza manoraTaH /
api mAnuzyam ApsyAmo devatvAt pracyutAH kzitO // BrP_27.69 //
manuzyaH kurute yat tu tan na SakyaM surAsurEH /
tatkarmanigaqagrastEs tatkarmakzapaRonmuKEH // BrP_27.70 //
na BAratasamaM varzaM pfTivyAm asti Bo dvijAH /
yatra viprAdayo varRAH prApnuvanty aBivAYCitam // BrP_27.71 //
DanyAs te BArate varze jAyante ye narottamAH /
DarmArTakAmamokzARAM prApnuvanti mahAPalam // BrP_27.72 //
prApyate yatra tapasaH PalaM paramadurlaBam /
sarvadAnaPalaM cEva sarvayajYaPalaM taTA // BrP_27.73 //
tIrTayAtrAPalaM cEva gurusevAPalaM taTA /
devatArADanaPalaM svADyAyasya PalaM dvijAH // BrP_27.74 //
yatra devAH sadA hfzwA janma vAYCanti SoBanam /
nAnAvrataPalaM cEva nAnASAstraPalaM taTA // BrP_27.75 //
ahiMsAdiPalaM samyak PalaM sarvABivAYCitam /
brahmacaryaPalaM cEva gArhasTyena ca yat Palam // BrP_27.76 //
yat PalaM vanavAsena saMnyAsena ca yat Palam /
izwApUrtaPalaM cEva taTAnyac CuBakarmaRAm // BrP_27.77 //
prApyate BArate varze na cAnyatra dvijottamAH /
kaH Saknoti guRAn vaktuM BAratasyAKilAn dvijAH // BrP_27.78 //
evaM samyaN mayA proktaM BArataM varzam uttamam /
sarvapApaharaM puRyaM DanyaM budDivivarDanam // BrP_27.79 //
ya idaM SfRuyAn nityaM paWed vA niyatendriyaH /
sarvapApEr vinirmukto vizRulokaM sa gacCati // BrP_27.80 //
{brahmovAca: }
tatrAste BArate varze dakziRodaDisaMsTitaH /
oRqradeSa iti KyAtaH svargamokzapradAyakaH // BrP_28.1 //
samudrAd uttaraM tAvad yAvad virajamaRqalam /
deSo 'sO puRyaSIlAnAM guREH sarvEr alaMkftaH // BrP_28.2 //
tatra deSaprasUtA ye brAhmaRAH saMyatendriyAH /
tapaHsvADyAyaniratA vandyAH pUjyAS ca te sadA // BrP_28.3 //
SrAdDe dAne vivAhe ca yajYe vAcAryakarmaRi /
praSastAH sarvakAryezu tatradeSodBavA dvijAH // BrP_28.4 //
zawkarmaniratAs tatra brAhmaRA vedapAragAH /
itihAsavidaS cEva purARArTaviSAradAH // BrP_28.5 //
sarvaSAstrArTakuSalA yajvAno vItamatsarAH /
agnihotraratAH kecit kecit smArtAgnitatparAH // BrP_28.6 //
putradAraDanEr yuktA dAtAraH satyavAdinaH /
nivasanty utkale puRye yajYotsavaviBUzite // BrP_28.7 //
itare 'pi trayo varRAH kzatriyAdyAH susaMyatAH /
svakarmaniratAH SAntAs tatra tizWanti DArmikAH // BrP_28.8 //
koRAditya iti KyAtas tasmin deSe vyavasTitaH /
yaM dfzwvA BAskaraM martyaH sarvapApEH pramucyate // BrP_28.9 //
{munaya UcuH: }
Srotum icCAma tad brUhi kzetraM sUryasya sAMpratam /
tasmin deSe suraSrezWa yatrAste sa divAkaraH // BrP_28.10 //
{brahmovAca: }
lavaRasyodaDes tIre pavitre sumanohare /
sarvatra vAlukAkIrRe deSe sarvaguRAnvite // BrP_28.11 //
campakASokabakulEH karavIrEH sapAwalEH /
puMnAgEH karRikArES ca bakulEr nAgakesarEH // BrP_28.12 //
tagarEr DavabARES ca atimuktEH sakubjakEH /
mAlatIkundapuzpES ca taTAnyEr mallikAdiBiH // BrP_28.13 //
ketakIvanaKaRqES ca sarvartukusumojjvalEH /
kadambEr lakucEH SAlEH panasEr devadAruBiH // BrP_28.14 //
saralEr mucukundES ca candanES ca sitetarEH /
aSvatTEH saptaparRES ca AmrEr AmrAtakEs taTA // BrP_28.15 //
tAlEH pUgaPalES cEva nArikerEH kapitTakEH /
anyES ca viviDEr vfkzEH sarvataH samalaMkftam // BrP_28.16 //
kzetraM tatra raveH puRyam Aste jagati viSrutam /
samantAd yojanaM sAgraM BuktimuktiPalapradam // BrP_28.17 //
Aste tatra svayaM devaH sahasrAMSur divAkaraH /
koRAditya iti KyAto BuktimuktiPalapradaH // BrP_28.18 //
mAGe mAsi site pakze saptamyAM saMyatendriyaH /
kftopavAso yatretya snAtvA tu makarAlaye // BrP_28.19 //
kftaSOco viSudDAtmA smaran devaM divAkaram /
sAgare viDivat snAtvA Sarvaryante samAhitaH // BrP_28.20 //
devAn fzIn manuzyAMS ca pitFn saMtarpya ca dvijAH /
uttIrya vAsasI DOte pariDAya sunirmale // BrP_28.21 //
Acamya prayato BUtvA tIre tasya mahodaDeH /
upaviSyodaye kAle prANmuKaH savitus tadA // BrP_28.22 //
viliKya padmaM meDAvI raktacandanavAriRA /
azwapattraM kesarAQyaM vartulaM corDvakarRikam // BrP_28.23 //
tilataRqulatoyaM ca raktacandanasaMyutam /
raktapuzpaM sadarBaM ca prakzipet tAmraBAjane // BrP_28.24 //
tAmrABAve 'rkapattrasya puwe kftvA tilAdikam /
piDAya tan muniSrezWAH pAtraM pAtreRa vinyaset // BrP_28.25 //
karanyAsANgavinyAsaM kftvANgEr hfdayAdiBiH /
AtmAnaM BAskaraM DyAtvA samyak SradDAsamanvitaH // BrP_28.26 //
maDye cAgnidale DImAn nErfte Svasane dale /
kAmArigocare cEva punar maDye ca pUjayet // BrP_28.27 //
praBUtaM vimalaM sAram ArADyaM paramaM suKam /
saMpUjya padmam AvAhya gaganAt tatra BAskaram // BrP_28.28 //
karRikopari saMsTApya tato mudrAM pradarSayet /
kftvA snAnAdikaM sarvaM DyAtvA taM susamAhitaH // BrP_28.29 //
sitapadmopari raviM tejobimbe vyavasTitam /
piNgAkzaM dviBujaM raktaM padmapattrAruRAmbaram // BrP_28.30 //
sarvalakzaRasaMyuktaM sarvABaraRaBUzitam /
surUpaM varadaM SAntaM praBAmaRqalamaRqitam // BrP_28.31 //
udyantaM BAskaraM dfzwvA sAndrasindUrasaMniBam /
tatas tat pAtram AdAya jAnuByAM DaraRIM gataH // BrP_28.32 //
kftvA Sirasi tat pAtram ekacittas tu vAgyataH /
tryakzareRa tu mantreRa sUryAyArGyaM nivedayet // BrP_28.33 //
adIkzitas tu tasyEva nAmnEvArGaM prayacCati /
SradDayA BAvayuktena BaktigrAhyo ravir yataH // BrP_28.34 //
agninirftivAyvISa- maDyapUrvAdidikzu ca /
hfc CiraS ca SiKAvarma- netrARy astraM ca pUjayet // BrP_28.35 //
dattvArGyaM ganDaDUpaM ca dIpaM nEvedyam eva ca /
japtvA stutvA namas kftvA mudrAM badDvA visarjayet // BrP_28.36 //
ye vArGyaM saMprayacCanti sUryAya niyatendriyAH /
brAhmaRAH kzatriyA vESyAH striyaH SUdrAS ca saMyatAH // BrP_28.37 //
BaktiBAvena satataM viSudDenAntarAtmanA /
te BuktvABimatAn kAmAn prApnuvanti parAM gatim // BrP_28.38 //
trElokyadIpakaM devaM BAskaraM gaganecaram /
ye saMSrayanti manujAs te syuH suKasya BAjanam // BrP_28.39 //
yAvan na dIyate cArGyaM BAskarAya yaToditam /
tAvan na pUjayed vizRuM SaMkaraM vA sureSvaram // BrP_28.40 //
tasmAt prayatnam AsTAya dadyAd arGyaM dine dine /
AdityAya Sucir BUtvA puzpEr ganDEr manoramEH // BrP_28.41 //
evaM dadAti yaS cArGyaM saptamyAM susamAhitaH /
AdityAya SuciH snAtaH sa laBed IpsitaM Palam // BrP_28.42 //
rogAd vimucyate rogI vittArTI laBate Danam /
vidyAM prApnoti vidyArTI sutArTI putravAn Bavet // BrP_28.43 //
yaM yaM kAmam aBiDyAyan sUryAyArGyaM prayacCati /
tasya tasya PalaM samyak prApnoti puruzaH suDIH // BrP_28.44 //
snAtvA vE sAgare dattvA sUryAyArGyaM praRamya ca /
naro vA yadi vA nArI sarvakAmaPalaM laBet // BrP_28.45 //
tataH sUryAlayaM gacCet puzpam AdAya vAgyataH /
praviSya pUjayed BAnuM kftvA tu triH pradakziRam // BrP_28.46 //
pUjayet parayA BaktyA koRArkaM munisattamAH /
ganDEH puzpEs taTA dIpEr DUpEr nEvedyakEr api // BrP_28.47 //
daRqavat praRipAtES ca jayaSabdEs taTA stavEH /
evaM saMpUjya taM devaM sahasrAMSuM jagatpatim // BrP_28.48 //
daSAnAm aSvameDAnAM PalaM prApnoti mAnavaH /
sarvapApavinirmukto yuvA divyavapur naraH // BrP_28.49 //
saptAvarAn sapta parAn vaMSAn udDftya Bo dvijAH /
vimAnenArkavarRena kAmagena suvarcasA // BrP_28.50 //
upagIyamAno ganDarvEH sUryalokaM sa gacCati /
BuktvA tatra varAn BogAn yAvad ABUtasaMplavam // BrP_28.51 //
puRyakzayAd ihAyAtaH pravare yoginAM kule /
caturvedo Baved vipraH svaDarmanirataH SuciH // BrP_28.52 //
yogaM vivasvataH prApya tato mokzam avApnuyAt /
cEtre mAsi site pakze yAtrAM damanaBaYjikAm // BrP_28.53 //
yaH karoti naras tatra pUrvoktaM sa PalaM laBet /
SayanotTApane BAnoH saMkrAntyAM vizuvAyane // BrP_28.54 //
vAre raves tiTO cEva parvakAle 'TavA dvijAH /
ye tatra yAtrAM kurvanti SradDayA saMyatendriyAH // BrP_28.55 //
vimAnenArkavarRena sUryalokaM vrajanti te /
Aste tatra mahAdevas tIre nadanadIpateH // BrP_28.56 //
rAmeSvara iti KyAtaH sarvakAmaPalapradaH /
ye taM paSyanti kAmAriM snAtvA samyaN mahodaDO // BrP_28.57 //
ganDEH puzpEs taTA DUpEr dIpEr nEvedyakEr varEH /
praRipAtEs taTA stotrEr gItEr vAdyEr manoharEH // BrP_28.58 //
rAjasUyaPalaM samyag vAjimeDaPalaM taTA /
prApnuvanti mahAtmAnaH saMsidDiM paramAM taTA // BrP_28.59 //
kAmagena vimAnena kiNkiRIjAlamAlinA /
upagIyamAnA ganDarvEH SivalokaM vrajanti te // BrP_28.60 //
AhUtasaMplavaM yAvad BuktvA BogAn manoramAn /
puRyakzayAd ihAgatya cAturvedA Bavanti te // BrP_28.61 //
SAMkaraM yogam AsTAya tato mokzaM vrajanti te /
yas tatra savituH kzetre prARAMs tyajati mAnavaH // BrP_28.62 //
sa sUryalokam AsTAya devavan modate divi /
punar mAnuzatAM prApya rAjA Bavati DArmikaH // BrP_28.63 //
yogaM raveH samAsAdya tato mokzam avApnuyAt /
evaM mayA muniSrezWAH proktaM kzetraM sudurlaBam // BrP_28.64 //
koRArkasyodaDes tIre BuktimuktiPalapradaH //* BrP_28.65 //
{munaya UcuH: }
Sruto 'smABiH suraSrezWa BavatA yad udAhftam /
BAskarasya paraM kzetraM BuktimuktiPalapradam // BrP_29.1 //
na tfptim aDigacCAmaH SfRvantaH suKadAM kaTAm /
tava vaktrodBavAM puRyAm AdityasyAGanASinIm // BrP_29.2 //
ataH paraM suraSrezWa brUhi no vadatAM vara /
devapUjAPalaM yac ca yac ca dAnaPalaM praBo // BrP_29.3 //
praRipAte namaskAre taTA cEva pradakziRe /
dIpaDUpapradAne ca saMmArjanaviDO ca yat // BrP_29.4 //
upavAse ca yat puRyaM yat puRyaM naktaBojane /
arGaS ca kIdfSaH proktaH kutra vA saMpradIyate // BrP_29.5 //
kaTaM ca kriyate BaktiH kaTaM devaH prasIdati /
etat sarvaM suraSrezWa Srotum icCAmahe vayam // BrP_29.6 //
{brahmovAca: }
arGyaM pUjAdikaM sarvaM BAskarasya dvijottamAH /
BaktiM SradDAM samADiM ca kaTyamAnaM niboData // BrP_29.7 //
manasA BAvanA Baktir izwA SradDA ca kIrtyate /
DyAnaM samADir ity uktaM SfRuDvaM susamAhitAH // BrP_29.8 //
tatkaTAM SrAvayed yas tu tadBaktAn pUjayIta vA /
agniSuSrUzakaS cEva sa vE BaktaH sanAtanaH // BrP_29.9 //
taccittas tanmanAS cEva devapUjArataH sadA /
tatkarmakfd Baved yas tu sa vE BaktaH sanAtanaH // BrP_29.10 //
devArTe kriyamARAni yaH karmARy anumanyate /
kIrtanAd vA paro viprAH sa vE Baktataro naraH // BrP_29.11 //
nAByasUyeta tadBaktAn na nindyAc cAnyadevatAm /
AdityavratacArI ca sa vE Baktataro naraH // BrP_29.12 //
gacCaMs tizWan svapaY jiGrann unmizan nimizann api /
yaH smared BAskaraM nityaM sa vE Baktataro naraH // BrP_29.13 //
evaMviDA tv iyaM BaktiH sadA kAryA vijAnatA /
BaktyA samADinA cEva stavena manasA taTA // BrP_29.14 //
kriyate niyamo yas tu dAnaM viprAya dIyate /
pratigfhRanti taM devA manuzyAH pitaras taTA // BrP_29.15 //
pattraM puzpaM PalaM toyaM yad BaktyA samupAhftam /
pratigfhRanti tad devA nAstikAn varjayanti ca // BrP_29.16 //
BAvaSudDiH prayoktavyA niyamAcArasaMyutA /
BAvaSudDyA kriyate yat tat sarvaM saPalaM Bavet // BrP_29.17 //
stutijapyopahAreRa pUjayApi vivasvataH /
upavAsena BaktyA vE sarvapApEH pramucyate // BrP_29.18 //
praRiDAya Siro BUmyAM namaskAraM karoti yaH /
tatkzaRAt sarvapApeByo mucyate nAtra saMSayaH // BrP_29.19 //
Baktiyukto naro yo 'sO raveH kuryAt pradakziRAm /
pradakziRIkftA tena saptadvIpA vasuMDarA // BrP_29.20 //
sUryaM manasi yaH kftvA kuryAd vyomapradakziRAm /
pradakziRIkftAs tena sarve devA Bavanti hi // BrP_29.21 //
ekAhAro naro BUtvA zazWyAM yo 'rcayate ravim /
niyamavratacArI ca Baved BaktisamanvitaH // BrP_29.22 //
saptamyAM vA mahABAgAH so 'SvameDaPalaM laBet /
ahorAtropavAsena pUjayed yas tu BAskaram // BrP_29.23 //
saptamyAm aTavA zazWyAM sa yAti paramAM gatim /
kfzRapakzasya saptamyAM sopavAso jitendriyaH // BrP_29.24 //
sarvaratnopahAreRa pUjayed yas tu BAskaram /
padmapraBeRa yAnena sUryalokaM sa gacCati // BrP_29.25 //
Suklapakzasya saptamyAm upavAsaparo naraH /
sarvaSuklopahAreRa pUjayed yas tu BAskaram // BrP_29.26 //
sarvapApavinirmuktaH sUryalokaM sa gacCati /
arkasaMpuwasaMyuktam udakaM prasftaM pibet // BrP_29.27 //
kramavfdDyA caturviMSam ekEkaM kzapayet punaH /
dvAByAM saMvatsarAByAM tu samAptaniyamo Bavet // BrP_29.28 //
sarvakAmapradA hy ezA praSastA hy arkasaptamI /
Suklapakzasya saptamyAM yadAdityadinaM Bavet // BrP_29.29 //
saptamI vijayA nAma tatra dattaM mahat Palam /
snAnaM dAnaM tapo homa upavAsas taTEva ca // BrP_29.30 //
sarvaM vijayasaptamyAM mahApAtakanASanam /
ye cAdityadine prApte SrAdDaM kurvanti mAnavAH // BrP_29.31 //
yajanti ca mahASvetaM te laBante yaTepsitam /
yezAM DarmyAH kriyAH sarvAH sadEvoddiSya BAskaram // BrP_29.32 //
na kule jAyate tezAM daridro vyADito 'pi vA /
SvetayA raktayA vApi pItamfttikayApi vA // BrP_29.33 //
upalepanakartA tu cintitaM laBate Palam /
citraBAnuM vicitrEs tu kusumES ca suganDiBiH // BrP_29.34 //
pUjayet sopavAso yaH sa kAmAn IpsitAMl laBet /
Gftena dIpaM prajvAlya tilatElena vA punaH // BrP_29.35 //
AdityaM pUjayed yas tu cakzuzA na sa hIyate /
dIpadAtA naro nityaM jYAnadIpena dIpyate // BrP_29.36 //
tilAH pavitraM tElaM vA tilagodAnam uttamam /
agnikArye ca dIpe ca mahApAtakanASanam // BrP_29.37 //
dIpaM dadAti yo nityaM devatAyatanezu ca /
catuzpaTezu raTyAsu rUpavAn suBago Bavet // BrP_29.38 //
havirBiH praTamaH kalpo dvitIyaS cOzaDIrasEH /
vasAmedosTiniryAsEr na tu deyaH kaTaMcana // BrP_29.39 //
Baved UrDvagatir dIpo na kadAcid aDogatiH /
dAtA dIpyati cApy evaM na tiryaggatim ApnuyAt // BrP_29.40 //
jvalamAnaM sadA dIpaM na haren nApi nASayet /
dIpahartA naro banDaM nASaM kroDaM tamo vrajet // BrP_29.41 //
dIpadAtA svargaloke dIpamAleva rAjate /
yaH samAlaBate nityaM kuNkumAgurucandanEH // BrP_29.42 //
saMpadyate naraH pretya Danena yaSasA SriyA /
raktacandanasaMmiSrE raktapuzpEH Sucir naraH // BrP_29.43 //
udaye 'rGyaM sadA dattvA sidDiM saMvatsarAl laBet /
udayAt parivarteta yAvad astamane sTitaH // BrP_29.44 //
japann aBimuKaH kiMcin mantraM stotram aTApi vA /
Adityavratam etat tu mahApAtakanASanam // BrP_29.45 //
arGyeRa sahitaM cEva sarve sANgaM pradApayet /
udaye SradDayA yuktaH sarvapApEH pramucyate // BrP_29.46 //
suvarRaDenuanaqvAha- vasuDAvastrasaMyutam /
arGyapradAtA laBate saptajanmAnugaM Palam // BrP_29.47 //
agnO toye 'ntarikze ca SucO BUmyAM taTEva ca /
pratimAyAM taTA piRqyAM deyam arGyaM prayatnataH // BrP_29.48 //
nApasavyaM na savyaM ca dadyAd aBimuKaH sadA /
saGftaM guggulaM vApi raver BaktisamanvitaH // BrP_29.49 //
tatkzaRAt sarvapApeByo mucyate nAtra saMSayaH /
SrIvAsaM caturasraM ca devadAruM taTEva ca // BrP_29.50 //
karpUrAgaruDUpAni dattvA vE svargagAminaH /
ayane tUttare sUryam aTavA dakziRAyane // BrP_29.51 //
pUjayitvA viSezeRa sarvapApEH pramucyate /
vizuvezUparAgezu zaqaSItimuKezu ca // BrP_29.52 //
pUjayitvA viSezeRa sarvapApEH pramucyate /
evaM velAsu sarvAsu sarvakAlaM ca mAnavaH // BrP_29.53 //
BaktyA pUjayate yo 'rkaM so 'rkaloke mahIyate /
kfsarEH pAyasEH pUpEH PalamUlaGftOdanEH // BrP_29.54 //
baliM kftvA tu sUryAya sarvAn kAmAn avApnuyAt /
Gftena tarpaRaM kftvA sarvasidDo Baven naraH // BrP_29.55 //
kzIreRa tarpaRaM kftvA manas tApEr na yujyate /
daDnA tu tarpaRaM kftvA kAryasidDiM laBen naraH // BrP_29.56 //
snAnArTam Ahared yas tu jalaM BAnoH samAhitaH /
tIrTezu SucitApannaH sa yAti paramAM gatim // BrP_29.57 //
CattraM DvajaM vitAnaM vA patAkAM cAmarARi ca /
SradDayA BAnave dattvA gatim izwAm avApnuyAt // BrP_29.58 //
yad yad dravyaM naro BaktyA AdityAya prayacCati /
tat tasya SatasAhasram utpAdayati BAskaraH // BrP_29.59 //
mAnasaM vAcikaM vApi kAyajaM yac ca duzkftam /
sarvaM sUryaprasAdena tad aSezaM vyapohati // BrP_29.60 //
ekAhenApi yad BAnoH pUjAyAH prApyate Palam /
yaToktadakziREr viprEr na tat kratuSatEr api // BrP_29.61 //
{munaya UcuH: }
aho devasya mAhAtmyaM Srutam evaM jagatpate /
BAskarasya suraSrezWa vadatas tezu durlaBam // BrP_30.1 //
BUyaH prabrUhi deveSa yat pfcCAmo jagatpate /
Srotum icCAmahe brahman paraM kOtUhalaM hi naH // BrP_30.2 //
gfhasTo brahmacArI ca vAnaprasTo 'Ta BikzukaH /
ya icCen mokzam AsTAtuM devatAM kAM yajeta saH // BrP_30.3 //
kuto hy asyAkzayaH svargaH kuto niHSreyasaM param /
svargataS cEva kiM kuryAd yena na cyavate punaH // BrP_30.4 //
devAnAM cAtra ko devaH pitFRAM cEva kaH pitA /
yasmAt parataraM nAsti tan me brUhi sureSvara // BrP_30.5 //
kutaH sfzwam idaM viSvaM sarvaM sTAvarajaNgamam /
pralaye ca kam aByeti tad BavAn vaktum arhati // BrP_30.6 //
{brahmovAca: }
udyann evEza kurute jagad vitimiraM karEH /
nAtaH parataro devaH kaScid anyo dvijottamAH // BrP_30.7 //
anAdiniDano hy eza puruzaH SASvato 'vyayaH /
tApayaty eza trIMl lokAn Bavan raSmiBir ulbaRaH // BrP_30.8 //
sarvadevamayo hy eza tapatAM tapano varaH /
sarvasya jagato nATaH sarvasAkzI jagatpatiH // BrP_30.9 //
saMkzipaty eza BUtAni taTA visfjate punaH /
eza BAti tapaty eza varzaty eza gaBastiBiH // BrP_30.10 //
eza DAtA viDAtA ca BUtAdir BUtaBAvanaH /
na hy eza kzayam AyAti nityam akzayamaRqalaH // BrP_30.11 //
pitFRAM ca pitA hy eza devatAnAM hi devatA /
DruvaM sTAnaM smftaM hy etad yasmAn na cyavate punaH // BrP_30.12 //
sargakAle jagat kftsnam AdityAt saMprasUyate /
pralaye ca tam aByeti BAskaraM dIptatejasam // BrP_30.13 //
yoginaS cApy asaMKyAtAs tyaktvA gfhakalevaram /
vAyur BUtvA viSanty asmiMs tejorASO divAkare // BrP_30.14 //
asya raSmisahasrARi SAKA iva vihaMgamAH /
vasanty ASritya munayaH saMsidDA dEvatEH saha // BrP_30.15 //
gfhasTA janakAdyAS ca rAjAno yogaDarmiRaH /
vAlaKilyAdayaS cEva fzayo brahmavAdinaH // BrP_30.16 //
vAnaprasTAS ca ye cAnye vyAsAdyA Bikzavas taTA /
yogam AsTAya sarve te pravizwAH sUryamaRqalam // BrP_30.17 //
Suko vyAsasutaH SrImAn yogaDarmam avApya saH /
AdityakiraRAn gatvA hy apunarBAvam AsTitaH // BrP_30.18 //
SabdamAtraSrutimuKA brahmavizRuSivAdayaH /
pratyakzo 'yaM paro devaH sUryas timiranASanaH // BrP_30.19 //
tasmAd anyatra Baktir hi na kAryA SuBam icCatA /
yasmAd dfzwer agamyAs te devA vizRupurogamAH // BrP_30.20 //
ato BavadBiH satatam aByarcyo BagavAn raviH /
sa hi mAtA pitA cEva kftsnasya jagato guruH // BrP_30.21 //
anAdyo lokanATo 'sO raSmimAlI jagatpatiH /
mitratve ca sTito yasmAt tapas tepe dvijottamAH // BrP_30.22 //
anAdiniDano brahmA nityaS cAkzaya eva ca /
sfzwvA sasAgarAn dvIpAn BuvanAni caturdaSa // BrP_30.23 //
lokAnAM sa hitArTAya sTitaS candrasarittawe /
sfzwvA prajApatIn sarvAn sfzwvA ca viviDAH prajAH // BrP_30.24 //
tataH SatasahasrAMSur avyaktaS ca punaH svayam /
kftvA dvAdaSaDAtmAnam Adityam upapadyate // BrP_30.25 //
indro DAtATa parjanyas tvazwA pUzAryamA BagaH /
vivasvAn vizRur aMSaS ca varuRo mitra eva ca // BrP_30.26 //
ABir dvAdaSaBis tena sUryeRa paramAtmanA /
kftsnaM jagad idaM vyAptaM mUrtiBiS ca dvijottamAH // BrP_30.27 //
tasya yA praTamA mUrtir AdityasyendrasaMjYitA /
sTitA sA devarAjatve devAnAM ripunASinI // BrP_30.28 //
dvitIyA tasya yA mUrtir nAmnA DAteti kIrtitA /
sTitA prajApatitvena viviDAH sfjate prajAH // BrP_30.29 //
tftIyArkasya yA mUrtiH parjanya iti viSrutA /
meGezv eva sTitA sA tu varzate ca gaBastiBiH // BrP_30.30 //
caturTI tasya yA mUrtir nAmnA tvazweti viSrutA /
sTitA vanaspatO sA tu ozaDIzu ca sarvataH // BrP_30.31 //
paYcamI tasya yA mUrtir nAmnA pUzeti viSrutA /
anne vyavasTitA sA tu prajAM puzRAti nityaSaH // BrP_30.32 //
mUrtiH zazWI raver yA tu aryamA iti viSrutA /
vAyoH saMsaraRA sA tu devezv eva samASritA // BrP_30.33 //
BAnor yA saptamI mUrtir nAmnA Bageti viSrutA /
BUyizv avasTitA sA tu SarIrezu ca dehinAm // BrP_30.34 //
mUrtir yA tv azwamI tasya vivasvAn iti viSrutA /
agnO pratizWitA sA tu pacaty annaM SarIriRAm // BrP_30.35 //
navamI citraBAnor yA mUrtir vizRuS ca nAmataH /
prAdurBavati sA nityaM devAnAm arisUdanI // BrP_30.36 //
daSamI tasya yA mUrtir aMSumAn iti viSrutA /
vAyO pratizWitA sA tu prahlAdayati vE prajAH // BrP_30.37 //
mUrtis tv ekAdaSI BAnor nAmnA varuRasaMjYitA /
jalezv avasTitA sA tu prajAM puzRAti nityaSaH // BrP_30.38 //
mUrtir yA dvAdaSI BAnor nAmnA mitreti saMjYitA /
lokAnAM sA hitArTAya sTitA candrasarittawe // BrP_30.39 //
vAyuBakzas tapas tepe sTitvA mEtreRa cakzuzA /
anugfhRan sadA BaktAn varEr nAnAviDEs tu saH // BrP_30.40 //
evaM sA jagatAM mUrtir hitA vihitA purA /
tatra mitraH sTito yasmAt tasmAn mitraM paraM smftam // BrP_30.41 //
ABir dvAdaSaBis tena savitrA paramAtmanA /
kftsnaM jagad idaM vyAptaM mUrtiBiS ca dvijottamAH // BrP_30.42 //
tasmAd Dyeyo namasyaS ca dvAdaSasTAsu mUrtizu /
BaktimadBir narEr nityaM tadgatenAntarAtmanA // BrP_30.43 //
ity evaM dvAdaSAdityAn namaskftvA tu mAnavaH /
nityaM SrutvA paWitvA ca sUryaloke mahIyate // BrP_30.44 //
{munaya UcuH: }
yadi tAvad ayaM sUryaS cAdidevaH sanAtanaH /
tataH kasmAt tapas tepe varepsuH prAkfto yaTA // BrP_30.45 //
{brahmovAca: }
etad vaH saMpravakzyAmi paraM guhyaM viBAvasoH /
pfzwaM mitreRa yat pUrvaM nAradAya mahAtmane // BrP_30.46 //
prAN mayoktAs tu yuzmaByaM raver dvAdaSa mUrtayaH /
mitraS ca varuRaS coBO tAsAM tapasi saMsTitO // BrP_30.47 //
abBakzo varuRas tAsAM tasTO paScimasAgare /
mitro mitravane cAsmin vAyuBakzo 'Bavat tadA // BrP_30.48 //
aTa merugireH SfNgAt pracyuto ganDamAdanAt /
nAradas tu mahAyogI sarvAMl lokAMS caran vaSI // BrP_30.49 //
AjagAmATa tatrEva yatra mitro 'carat tapaH /
taM dfzwvA tu tapasyantaM tasya kOtUhalaM hy aBUt // BrP_30.50 //
yo 'kzayaS cAvyayaS cEva vyaktAvyaktaH sanAtanaH /
Dftam ekAtmakaM yena trElokyaM sumahAtmanA // BrP_30.51 //
yaH pitA sarvadevAnAM parARAm api yaH paraH /
ayajad devatAH kAs tu pitFn vA kAn asO yajet /
iti saMcintya manasA taM devaM nArado 'bravIt // BrP_30.52 //
{nArada uvAca: }
vedezu sapurARezu sANgopANgezu gIyase /
tvam ajaH SASvato DAtA tvaM niDAnam anuttamam // BrP_30.53 //
BUtaM BavyaM Bavac cEva tvayi sarvaM pratizWitam /
catvAraS cASramA deva gfhasTAdyAs taTEva hi // BrP_30.54 //
yajanti tvAm aharahas tvAM mUrtitvaM samASritam /
pitA mAtA ca sarvasya dEvataM tvaM hi SASvatam // BrP_30.55 //
yajase pitaraM kaM tvaM devaM vApi na vidmahe //* BrP_30.56 //
{mitra uvAca: }
avAcyam etad vaktavyaM paraM guhyaM sanAtanam /
tvayi Baktimati brahman pravakzyAmi yaTAtaTam // BrP_30.57 //
yat tat sUkzmam avijYeyam avyaktam acalaM Druvam /
indriyEr indriyArTES ca sarvaBUtEr vivarjitam // BrP_30.58 //
sa hy antarAtmA BUtAnAM kzetrajYaS cEva kaTyate /
triguRAd vyatirikto 'sO puruzaS cEva kalpitaH // BrP_30.59 //
hiraRyagarBo BagavAn sEva budDir iti smftaH /
mahAn iti ca yogezu praDAnam iti kaTyate // BrP_30.60 //
sAMKye ca kaTyate yoge nAmaBir bahuDAtmakaH /
sa ca trirUpo viSvAtmA Sarvo 'kzara iti smftaH // BrP_30.61 //
Dftam ekAtmakaM tena trElokyam idam AtmanA /
aSarIraH SarIrezu sarvezu nivasaty asO // BrP_30.62 //
vasann api SarIrezu na sa lipyeta karmaBiH /
mamAntarAtmA tava ca ye cAnye dehasaMsTitAH // BrP_30.63 //
sarvezAM sAkziBUto 'sO na grAhyaH kenacit kvacit /
saguRo nirguRo viSvo jYAnagamyo hy asO smftaH // BrP_30.64 //
sarvataHpARipAdAntaH sarvatokziSiromuKaH /
sarvataHSrutimAMl loke sarvam Avftya tizWati // BrP_30.65 //
viSvamUrDA viSvaBujo viSvapAdAkzinAsikaH /
ekaS carati vE kzetre svEracArI yaTAsuKam // BrP_30.66 //
kzetrARIha SarIrARi tezAM cEva yaTAsuKam /
tAni vetti sa yogAtmA tataH kzetrajYa ucyate // BrP_30.67 //
avyakte ca pure Sete puruzas tena cocyate /
viSvaM bahuviDaM jYeyaM sa ca sarvatra ucyate // BrP_30.68 //
tasmAt sa bahurUpatvAd viSvarUpa iti smftaH /
tasyEkasya mahattvaM hi sa cEkaH puruzaH smftaH // BrP_30.69 //
mahApuruzaSabdaM hi biBarty ekaH sanAtanaH /
sa tu viDikriyAyattaH sfjaty AtmAnam AtmanA // BrP_30.70 //
SataDA sahasraDA cEva taTA SatasahasraDA /
kowiSaS ca karoty eza pratyagAtmAnam AtmanA // BrP_30.71 //
AkASAt patitaM toyaM yAti svAdvantaraM yaTA /
BUme rasaviSezeRa taTA guRarasAt tu saH // BrP_30.72 //
eka eva yaTA vAyur dehezv eva hi paYcaDA /
ekatvaM ca pfTaktvaM ca taTA tasya na saMSayaH // BrP_30.73 //
sTAnAntaraviSezAc ca yaTAgnir laBate parAm /
saMjYAM taTA mune so 'yaM brahmAdizu taTApnuyAt // BrP_30.74 //
yaTA dIpasahasrARi dIpa ekaH prasUyate /
taTA rUpasahasrARi sa ekaH saMprasUyate // BrP_30.75 //
yadA sa buDyaty AtmAnaM tadA Bavati kevalaH /
ekatvapralaye cAsya bahutvaM ca pravartate // BrP_30.76 //
nityaM hi nAsti jagati BUtaM sTAvarajaNgamam /
akzayaS cAprameyaS ca sarvagaS ca sa ucyate // BrP_30.77 //
tasmAd avyaktam utpannaM triguRaM dvijasattamAH /
avyaktAvyaktaBAvasTA yA sA prakftir ucyate // BrP_30.78 //
tAM yoniM brahmaRo vidDi yo 'sO sadasadAtmakaH /
loke ca pUjyate yo 'sO dEve pitrye ca karmaRi // BrP_30.79 //
nAsti tasmAt paro hy anyaH pitA devo 'pi vA dvijAH /
AtmanA sa tu vijYeyas tatas taM pUjayAmy aham // BrP_30.80 //
svargezv api hi ye kecit taM namasyanti dehinaH /
tena gacCanti devarze tenoddizwaPalAM gatim // BrP_30.81 //
taM devAH svASramasTAS ca nAnAmUrtisamASritAH /
BaktyA saMpUjayanty AdyaM gatiS cEzAM dadAti saH // BrP_30.82 //
sa hi sarvagataS cEva nirguRaS cEva kaTyate /
evaM matvA yaTAjYAnaM pUjayAmi divAkaram // BrP_30.83 //
ye ca tadBAvitA loka ekatattvaM samASritAH /
etad apy aDikaM tezAM yad ekaM praviSanty uta // BrP_30.84 //
iti guhyasamuddeSas tava nArada kIrtitaH /
asmadBaktyApi devarze tvayApi paramaM smftam // BrP_30.85 //
surEr vA muniBir vApi purAREr varadaM smftam /
sarve ca paramAtmAnaM pUjayanti divAkaram // BrP_30.86 //
{brahmovAca: }
evam etat purAKyAtaM nAradAya tu BAnunA /
mayApi ca samAKyAtA kaTA BAnor dvijottamAH // BrP_30.87 //
idam AKyAnam AKyeyaM mayAKyAtaM dvijottamAH /
na hy anAdityaBaktAya idaM deyaM kadAcana // BrP_30.88 //
yaS cEtac CrAvayen nityaM yaS cEva SfRuyAn naraH /
sa sahasrArcizaM devaM praviSen nAtra saMSayaH // BrP_30.89 //
mucyetArtas taTA rogAc CrutvemAm AditaH kaTAm /
jijYAsur laBate jYAnaM gatim izwAM taTEva ca // BrP_30.90 //
kzaRena laBate 'DvAnam idaM yaH paWate mune /
yo yaM kAmayate kAmaM sa taM prApnoty asaMSayam // BrP_30.91 //
tasmAd BavadBiH satataM smartavyo BagavAn raviH /
sa ca DAtA viDAtA ca sarvasya jagataH praBuH // BrP_30.92 //
{brahmovAca: }
AdityamUlam aKilaM trElokyaM munisattamAH /
Bavaty asmAj jagat sarvaM sadevAsuramAnuzam // BrP_31.1 //
rudropendramahendrARAM viprendratridivOkasAm /
mahAdyutimatAM cEva tejo 'yaM sArvalOkikam // BrP_31.2 //
sarvAtmA sarvalokeSo devadevaH prajApatiH /
sUrya eva trilokasya mUlaM paramadEvatam // BrP_31.3 //
agnO prAstAhutiH samyag Adityam upatizWate /
AdityAj jAyate vfzwir vfzwer annaM tataH prajAH // BrP_31.4 //
sUryAt prasUyate sarvaM tatra cEva pralIyate /
BAvABAvO hi lokAnAm AdityAn niHsftO purA // BrP_31.5 //
etat tu DyAninAM DyAnaM mokzaS cApy eza mokziRAm /
tatra gacCanti nirvARaM jAyante 'smAt punaH punaH // BrP_31.6 //
kzaRA muhUrtA divasA niSA pakzAS ca nityaSaH /
mAsAH saMvatsarAS cEva ftavaS ca yugAni ca // BrP_31.7 //
aTAdityAd fte hy ezAM kAlasaMKyA na vidyate /
kAlAd fte na niyamo nAgnO viharaRakriyA // BrP_31.8 //
ftUnAm aviBAgaS ca tataH puzpaPalaM kutaH /
kuto vE sasyanizpattis tfROzaDigaRaH kutaH // BrP_31.9 //
aBAvo vyavahArARAM jantUnAM divi ceha ca /
jagatpraBAvAd viSate BAskarAd vAritaskarAt // BrP_31.10 //
nAvfzwyA tapate sUryo nAvfzwyA pariSuzyati /
nAvfzwyA pariDiM Datte vAriRA dIpyate raviH // BrP_31.11 //
vasante kapilaH sUryo grIzme kAYcanasaMniBaH /
Sveto varzAsu varRena pARquH Saradi BAskaraH // BrP_31.12 //
hemante tAmravarRABaH SiSire lohito raviH /
iti varRAH samAKyAtAH sUryasya ftusaMBavAH // BrP_31.13 //
ftusvaBAvavarRES ca sUryaH kzemasuBikzakft /
aTAdityasya nAmAni sAmAnyAni dvijottamAH // BrP_31.14 //
dvAdaSEva pfTaktvena tAni vakzyAmy aSezataH /
AdityaH savitA sUryo mihiro 'rkaH praBAkaraH // BrP_31.15 //
mArtaRqo BAskaro BAnuS citraBAnur divAkaraH /
ravir dvAdaSaBis tezAM jYeyaH sAmAnyanAmaBiH // BrP_31.16 //
vizRur DAtA BagaH pUzA mitrendrO varuRo 'ryamA /
vivasvAn aMSumAMs tvazwA parjanyo dvAdaSaH smftaH // BrP_31.17 //
ity ete dvAdaSAdityAH pfTaktvena vyavasTitAH /
uttizWanti sadA hy ete mAsEr dvAdaSaBiH kramAt // BrP_31.18 //
vizRus tapati cEtre tu vESAKe cAryamA taTA /
vivasvAY jyezWamAse tu AzAQe cAMSumAn smftaH // BrP_31.19 //
parjanyaH SrAvaRe mAsi varuRaH prOzWasaMjYake /
indra ASvayuje mAsi DAtA tapati kArttike // BrP_31.20 //
mArgaSIrze taTA mitraH pOze pUzA divAkaraH /
mAGe Bagas tu vijYeyas tvazwA tapati PAlgune // BrP_31.21 //
SatEr dvAdaSaBir vizRU raSmiBir dIpyate sadA /
dIpyate gosahasreRa SatES ca triBir aryamA // BrP_31.22 //
dviHsaptakEr vivasvAMs tu aMSumAn paYcaBis triBiH /
vivasvAn iva parjanyo varuRaS cAryamA taTA // BrP_31.23 //
mitravad BagavAMs tvazwA sahasreRa Satena ca /
indras tu dviguREH zaqBir DAtEkAdaSaBiH SatEH // BrP_31.24 //
sahasreRa tu mitro vE pUzA tu navaBiH SatEH /
uttaropakrame 'rkasya varDante raSmayas taTA // BrP_31.25 //
dakziRopakrame BUyo hrasante sUryaraSmayaH /
evaM raSmisahasraM tu sUryalokAd anugraham // BrP_31.26 //
evaM nAmnAM caturviMSad eka ezAM prakIrtitaH /
vistareRa sahasraM tu punar anyat prakIrtitam // BrP_31.27 //
{munaya UcuH: }
ye tannAmasahasreRa stuvanty arkaM prajApate /
tezAM Bavati kiM puRyaM gatiS ca parameSvara // BrP_31.28 //
{brahmovAca: }
SfRuDvaM muniSArdUlAH sAraBUtaM sanAtanam /
alaM nAmasahasreRa paWann evaM stavaM SuBam // BrP_31.29 //
yAni nAmAni guhyAni pavitrARi SuBAni ca /
tAni vaH kIrtayizyAmi SfRuDvaM BAskarasya vE // BrP_31.30 //
vikartano vivasvAMS ca mArtaRqo BAskaro raviH /
lokaprakASakaH SrImAMl lokacakzur maheSvaraH // BrP_31.31 //
lokasAkzI trilokeSaH kartA hartA tamisrahA /
tapanas tApanaS cEva SuciH saptASvavAhanaH // BrP_31.32 //
gaBastihasto brahmA ca sarvadevanamaskftaH /
ekaviMSati ity eza stava izwaH sadA raveH // BrP_31.33 //
SarIrArogyadaS cEva DanavfdDiyaSaskaraH /
stavarAja iti KyAtas trizu lokezu viSrutaH // BrP_31.34 //
ya etena dvijaSrezWA dvisaMDye 'stamanodaye /
stOti sUryaM Sucir BUtvA sarvapApEH pramucyate // BrP_31.35 //
mAnasaM vAcikaM vApi dehajaM karmajaM taTA /
ekajapyena tat sarvaM naSyaty arkasya saMniDO // BrP_31.36 //
ekajapyaS ca homaS ca saMDyopAsanam eva ca /
DUpamantrArGyamantraS ca balimantras taTEva ca // BrP_31.37 //
annapradAne dAne ca praRipAte pradakziRe /
pUjito 'yaM mahAmantraH sarvapApaharaH SuBaH // BrP_31.38 //
tasmAd yUyaM prayatnena stavenAnena vE dvijAH /
stuvIDvaM varadaM devaM sarvakAmaPalapradam // BrP_31.39 //
{munaya UcuH: }
nirguRaH SASvato devas tvayA prokto divAkaraH /
punar dvAdaSaDA jAtaH Sruto 'smABis tvayoditaH // BrP_32.1 //
sa kaTaM tejaso raSmiH striyA garBe mahAdyutiH /
saMBUto BAskaro jAtas tatra naH saMSayo mahAn // BrP_32.2 //
{brahmovAca: }
dakzasya hi sutAH SrezWA baBUvuH zazwiH SoBanAH /
aditir ditir danuS cEva vinatAdyAs taTEva ca // BrP_32.3 //
dakzas tAH pradadO kanyAH kaSyapAya trayodaSa /
aditir janayAm Asa devAMs triBuvaneSvarAn // BrP_32.4 //
dEtyAn ditir danuS cogrAn dAnavAn baladarpitAn /
vinatAdyAs taTA cAnyAH suzuvuH sTAnujaNgamAn // BrP_32.5 //
tasyATa putradOhitrEH pOtradOhitrakAdiBiH /
vyAptam etaj jagat sarvaM tezAM tAsAM ca vE mune // BrP_32.6 //
tezAM kaSyapaputrARAM praDAnA devatAgaRAH /
sAttvikA rAjasAS cAnye tAmasAS ca gaRAH smftAH // BrP_32.7 //
devAn yajYaBujaS cakre taTA triBuvaneSvarAn /
srazwA brahmavidAM SrezWaH paramezWI prajApatiH // BrP_32.8 //
tAn abADanta sahitAH sApatnyAd dEtyadAnavAH /
tato nirAkftAn putrAn dEteyEr dAnavEs taTA // BrP_32.9 //
hataM triBuvanaM dfzwvA aditir munisattamAH /
AcCinad yajYaBAgAMS ca kzuDA saMpIqitAn BfSam // BrP_32.10 //
ArADanAya savituH paraM yatnaM pracakrame /
ekAgrA niyatAhArA paraM niyamam AsTitA /
tuzwAva tejasAM rASiM gaganasTaM divAkaram // BrP_32.11 //
{aditir uvAca: }
namas tuByaM paraM sUkzmaM supuRyaM biBrate 'tulam /
DAma DAmavatAm ISaM DAmADAraM ca SASvatam // BrP_32.12 //
jagatAm upakArAya tvAm ahaM stOmi gopate /
AdadAnasya yad rUpaM tIvraM tasmE namAmy aham // BrP_32.13 //
grahItum azwamAsena kAlenAmbumayaM rasam /
biBratas tava yad rUpam atitIvraM natAsmi tat // BrP_32.14 //
sametam agnisomAByAM namas tasmE guRAtmane /
yad rUpam fgyajuHsAmnAm Ekyena tapate tava // BrP_32.15 //
viSvam etat trayIsaMjYaM namas tasmE viBAvaso /
yat tu tasmAt paraM rUpam om ity uktvABisaMhitam /
asTUlaM sTUlam amalaM namas tasmE sanAtana // BrP_32.16 //
{brahmovAca: }
evaM sA niyatA devI cakre stotram aharniSam /
nirAhArA vivasvantam ArirADayizur dvijAH // BrP_32.17 //
tataH kAlena mahatA BagavAMs tapano dvijAH /
pratyakzatAm agAt tasyA dAkzAyaRyA dvijottamAH // BrP_32.18 //
sA dadarSa mahAkUwaM tejaso 'mbarasaMvftam /
BUmO ca saMsTitaM BAsvaj- jvAlABir atidurdfSam /
taM dfzwvA ca tato devI sADvasaM paramaM gatA // BrP_32.19 //
{aditir uvAca: }
jagadAdya prasIdeti na tvAM paSyAmi gopate /
prasAdaM kuru paSyeyaM yad rUpaM te divAkara /
BaktAnukampaka viBo tvadBaktAn pAhi me sutAn // BrP_32.21 //
{brahmovAca: }
tataH sa tejasas tasmAd AvirBUto viBAvasuH /
adfSyata tadAdityas taptatAmropamaH praBuH // BrP_32.22 //
tatas tAM praRatAM devIM tasyAsaMdarSane dvijAH /
prAha BAsvAn vfRuzvEkaM varaM matto yam icCasi // BrP_32.23 //
praRatA SirasA sA tu jAnupIqitamedinI /
pratyuvAca vivasvantaM varadaM samupasTitam // BrP_32.24 //
{aditir uvAca: }
deva prasIda putrARAM hftaM triBuvanaM mama /
yajYaBAgAS ca dEteyEr dAnavES ca balADikEH // BrP_32.25 //
tannimittaM prasAdaM tvaM kuruzva mama gopate /
aMSena tezAM BrAtftvaM gatvA tAn nASaye ripUn // BrP_32.26 //
yaTA me tanayA BUyo yajYaBAgaBujaH praBo /
Baveyur aDipAS cEva trElokyasya divAkara // BrP_32.27 //
taTAnukalpaM putrARAM suprasanno rave mama /
kuru prasannArtihara kAryaM kartA tvam ucyate // BrP_32.28 //
{brahmovAca: }
tatas tAm Aha BagavAn BAskaro vAritaskaraH /
praRatAm aditiM viprAH prasAdasumuKo viBuH // BrP_32.29 //
{sUrya uvAca: }
sahasrAMSena te garBaH saMBUyAham aSezataH /
tvatputraSatrUn dakzo 'haM nASayAmy ASu nirvftaH // BrP_32.30 //
{brahmovAca: }
ity uktvA BagavAn BAsvAn antarDAnam upAgataH /
nivfttA sApi tapasaH saMprAptAKilavAYCitA // BrP_32.31 //
tato raSmisahasrAt tu suzumnAKyo raveH karaH /
tataH saMvatsarasyAnte tatkAmapUraRAya saH // BrP_32.32 //
nivAsaM savitA cakre devamAtus tadodare /
kfcCracAndrAyaRAdIMS ca sA cakre susamAhitA // BrP_32.33 //
SucinA DArayAmy enaM divyaM garBam iti dvijAH /
tatas tAM kaSyapaH prAha kiMcitkopaplutAkzaram // BrP_32.34 //
{kaSyapa uvAca: }
kiM mArayasi garBARqam iti nityopavAsinI /
{brahmovAca: }
sA ca taM prAha garBARqam etat paSyeti kopanA /
na mAritaM vipakzARAM mftyur eva Bavizyati // BrP_32.35 //
ity uktvA taM tadA garBam utsasarja surAraRiH /
jAjvalyamAnaM tejoBiH patyur vacanakopitA // BrP_32.36 //
taM dfzwvA kaSyapo garBam udyadBAskaravarcasam /
tuzwAva praRato BUtvA vAgBir AdyABir AdarAt // BrP_32.37 //
saMstUyamAnaH sa tadA garBARqAt prakawo 'Bavat /
padmapattrasavarRABas tejasA vyAptadiNmuKaH // BrP_32.38 //
aTAntarikzAd ABAzya kaSyapaM munisattamam /
satoyameGagamBIrA vAg uvAcASarIriRI // BrP_32.39 //
{vAg uvAca: }
mAritaMtepataH proktam etad aRqaM tvayAditeH /
tasmAn mune sutas te 'yaM mArtaRqAKyo Bavizyati // BrP_32.40 //
hanizyaty asurAMS cAyaM yajYaBAgaharAn arIn /
devA niSamyeti vaco gaganAt samupAgatam // BrP_32.41 //
praharzam atulaM yAtA dAnavAS ca hatOjasaH /
tato yudDAya dEteyAn AjuhAva SatakratuH // BrP_32.42 //
saha devEr mudA yukto dAnavAS ca tam aByayuH /
tezAM yudDam aBUd GoraM devAnAm asurEH saha // BrP_32.43 //
SastrAstravfzwisaMdIpta- samastaBuvanAntaram /
tasmin yudDe BagavatA mArtaRqena nirIkzitAH // BrP_32.44 //
tejasA dahyamAnAs te BasmIBUtA mahAsurAH /
tataH praharzam atulaM prAptAH sarve divOkasaH // BrP_32.45 //
tuzwuvus tejasAM yoniM mArtaRqam aditiM taTA /
svADikArAMs tataH prAptA yajYaBAgAMS ca pUrvavat // BrP_32.46 //
BagavAn api mArtaRqaH svADikAram aTAkarot /
kadambapuzpavad BAsvAn aDaS corDvaM ca raSmiBiH /
vfto 'gnipiRqasadfSo daDre nAtisPuwaM vapuH // BrP_32.47 //
{munaya UcuH: }
kaTaM kAntataraM paScAd rUpaM saMlabDavAn raviH /
kadambagolakAkAraM tan me brUhi jagatpate // BrP_32.48 //
{brahmovAca: }
tvazwA tasmE dadO kanyAM saMjYAM nAma vivasvate /
prasAdya praRato BUtvA viSvakarmA prajApatiH // BrP_32.49 //
trIRy apatyAny asO tasyAM janayAm Asa gopatiH /
dvO putrO sumahABAgO kanyAM ca yamunAM taTA // BrP_32.50 //
yat tejo 'ByaDikaM tasya mArtaRqasya vivasvataH /
tenAtitApayAm Asa trIMl lokAn sacarAcarAn // BrP_32.51 //
tad rUpaM golakAkAraM dfzwvA saMjYA vivasvataH /
asahantI mahat tejaH svAM CAyAM vAkyam abravIt // BrP_32.52 //
{saMjYovAca: }
ahaM yAsyAmi BadraM te svam eva BavanaM pituH /
nirvikAraM tvayAtrEva sTeyaM macCAsanAc CuBe // BrP_32.53 //
imO ca bAlakO mahyaM kanyA ca varavarRinI /
saMBAvyA nEva cAKyeyam idaM Bagavate tvayA // BrP_32.54 //
{CAyovAca: }
A kacagrahaRAd devi A SApAn nEva karhicit /
AKyAsyAmi mataM tuByaM gamyatAM yatra vAYCitam // BrP_32.55 //
ity uktA vrIqitA saMjYA jagAma pitfmandiram /
vatsarARAM sahasraM tu vasamAnA pitur gfhe // BrP_32.56 //
BartuH samIpaM yAhIti pitroktA sA punaH punaH /
AgacCad vaqavA BUtvA kurUn aTottarAMs tataH // BrP_32.57 //
tatra tepe tapaH sADvI nirAhArA dvijottamAH /
pituH samIpaM yAtAyAM saMjYAyAM vAkyatatparA // BrP_32.58 //
tadrUpaDAriRI CAyA BAskaraM samupasTitA /
tasyAM ca BagavAn sUryaH saMjYeyam iti cintayan // BrP_32.59 //
taTEva janayAm Asa dvO putrO kanyakAM taTA /
saMjYA tu pArTivI tezAm AtmajAnAM taTAkarot // BrP_32.60 //
snehaM na pUrvajAtAnAM taTA kftavatI tu sA /
manus tat kzAntavAMs tasyA yamas tasyA na cakzame // BrP_32.61 //
bahuDA pIqyamAnas tu pituH patyA suduHKitaH /
sa vE kopAc ca bAlyAc ca BAvino 'rTasya vE balAt /
padA saMtarjayAm Asa na tu dehe nyapAtayat // BrP_32.62 //
{CAyovAca: }
padA tarjayase yasmAt pitur BAryAM garIyasIm /
tasmAt tavEza caraRaH patizyati na saMSayaH // BrP_32.63 //
{brahmovAca: }
yamas tu tena SApena BfSaM pIqitamAnasaH /
manunA saha DarmAtmA pitre sarvaM nyavedayat // BrP_32.64 //
{yama uvAca: }
snehena tulyam asmAsu mAtA deva na vartate /
visfjya jyAyasaM BaktyA kanIyAMsaM buBUzati // BrP_32.65 //
tasyAM mayodyataH pAdo na tu dehe nipAtitaH /
bAlyAd vA yadi vA mohAt tad BavAn kzantum arhasi // BrP_32.66 //
Sapto 'haM tAta kopena jananyA tanayo yataH /
tato manye na jananIm imAM vE tapatAM vara // BrP_32.67 //
tava prasAdAc caraRo Bagavan na pated yaTA /
mAtfSApAd ayaM me 'dya taTA cintaya gopate // BrP_32.68 //
{ravir uvAca: }
asaMSayaM mahat putra Bavizyaty atra kAraRam /
yena tvAm AviSat kroDo DarmajYaM DarmaSIlinam // BrP_32.69 //
sarvezAm eva SApAnAM pratiGAto hi vidyate /
na tu mAtrABiSaptAnAM kvacic CApanivartanam // BrP_32.70 //
na Sakyam etan miTyA tu kartuM mAtur vacas tava /
kiMcit te 'haM viDAsyAmi putrasnehAd anugraham // BrP_32.71 //
kfmayo mAMsam AdAya prayAsyanti mahItalam /
kftaM tasyA vacaH satyaM tvaM ca trAto Bavizyasi // BrP_32.72 //
{brahmovAca: }
Adityas tv abravIc CAyAM kimarTaM tanayezu vE /
tulyezv apy aDikaH sneha ekaM prati kftas tvayA // BrP_32.73 //
nUnaM nEzAM tvaM jananI saMjYA kApi tvam AgatA /
nirguRezv apy apatyezu mAtA SApaM na dAsyati // BrP_32.74 //
sA tatpariharantI ca SApAd BItA tadA raveH /
kaTayAm Asa vfttAntaM sa SrutvA SvaSuraM yayO // BrP_32.75 //
sa cApi taM yaTAnyAyam arcayitvA tadA ravim /
nirdagDukAmaM rozeRa sAntvayAnas tam abravIt // BrP_32.76 //
{viSvakarmovAca: }
tavAtitejasA vyAptam idaM rUpaM suduHsaham /
asahantI tu tat saMjYA vane carati vE tapaH // BrP_32.77 //
drakzyate tAM BavAn adya svAM BAryAM SuBacAriRIm /
rUpArTaM Bavato 'raRye carantIM sumahat tapaH // BrP_32.78 //
SrutaM me brahmaRo vAkyaM tava tejovaroDane /
rUpaM nirvartayAmy adya tava kAntaM divaspate // BrP_32.79 //
{brahmovAca: }
tatas taTeti taM prAha tvazwAraM BagavAn raviH /
tato vivasvato rUpaM prAg AsIt parimaRqalam // BrP_32.80 //
viSvakarmA tv anujYAtaH SAkadvIpe vivasvatA /
Bramim Aropya tattejaH- SAtanAyopacakrame // BrP_32.81 //
BramatASezajagatAM nABiBUtena BAsvatA /
samudrAdrivanopetA tv Aruroha mahI naBaH // BrP_32.82 //
gaganaM cAKilaM viprAH sacandragrahatArakam /
aDogataM mahABAgA baBUvAkziptam Akulam // BrP_32.83 //
vikziptasalilAH sarve baBUvuS ca taTArRavAH /
vyaBidyanta mahASElAH SIrRasAnunibanDanAH // BrP_32.84 //
DruvADArARy aSezARi DizRyAni munisattamAH /
truwyadraSminibanDIni banDanAni aDo yayuH // BrP_32.85 //
vegaBramaRasaMpAta- vAyukziptAH sahasraSaH /
vyaSIryanta mahAmeGA GorArAvavirAviRaH // BrP_32.86 //
BAsvadBramaRaviBrAnta- BUmyAkASarasAtalam /
jagad Akulam atyarTaM tadAsIn munisattamAH // BrP_32.87 //
trElokyam AkulaM vIkzya BramamARaM surarzayaH /
devAS ca brahmaRA sArDaM BAsvantam aBituzwuvuH // BrP_32.88 //
Adidevo 'si devAnAM jAtas tvaM BUtaye BuvaH /
sargasTityantakAlezu triDA Bedena tizWasi // BrP_32.89 //
svasti te 'stu jagannATa GarmavarzadivAkara /
indrAdayas tadA devA liKyamAnam aTAstuvan // BrP_32.90 //
jaya deva jagatsvAmiY jayASezajagatpate /
fzayaS ca tataH sapta vasizWAtripurogamAH // BrP_32.91 //
tuzwuvur viviDEH stotrEH svasti svastItivAdinaH /
vedoktiBir aTAgryABir vAlaKilyAS ca tuzwuvuH // BrP_32.92 //
agnir AdyAS ca BAsvantaM liKyamAnaM mudA yutAH /
tvaM nATa mokziRAM mokzo Dyeyas tvaM DyAninAM paraH // BrP_32.93 //
tvaM gatiH sarvaBUtAnAM karmakARqavivartinAm /
saMpUjyas tvaM tu deveSa SaM no 'stu jagatAM pate // BrP_32.94 //
SaM no 'stu dvipade nityaM SaM naS cAstu catuzpade /
tato vidyADaragaRA yakzarAkzasapannagAH // BrP_32.95 //
kftAYjalipuwAH sarve SiroBiH praRatA ravim /
Ucus te viviDA vAco manaHSrotrasuKAvahAH // BrP_32.96 //
sahyaM Bavatu tejas te BUtAnAM BUtaBAvana /
tato hAhAhUhUS cEva nAradas tumburus taTA // BrP_32.97 //
upagAyitum ArabDA gAnDarvakuSalA ravim /
zaqjamaDyamagAnDAra- gAnatrayaviSAradAH // BrP_32.98 //
mUrCanABiS ca tAlES ca saMprayogEH suKapradam /
viSvAcI ca GftAcI ca urvaSy aTa tilottamAH // BrP_32.99 //
menakA sahajanyA ca ramBA cApsarasAM varA /
nanftur jagatAm ISe liKyamAne viBAvasO // BrP_32.100 //
BAvahAvavilAsAdyAn kurvatyo 'BinayAn bahUn /
prAvAdyanta tatas tatra vIRA veRvAdiJarJarAH // BrP_32.101 //
paRavAH puzkarAS cEva mfdaNgAH pawahAnakAH /
devadunduBayaH SaNKAH SataSo 'Ta sahasraSaH // BrP_32.102 //
gAyadBiS cEva nftyadBir ganDarvEr apsarogaREH /
tUryavAditraGozES ca sarvaM kolAhalIkftam // BrP_32.103 //
tataH kftAYjalipuwA BaktinamrAtmamUrtayaH /
liKyamAnaM sahasrAMSuM praRemuH sarvadevatAH // BrP_32.104 //
tataH kolAhale tasmin sarvadevasamAgame /
tejasaH SAtanaM cakre viSvakarmA SanEH SanEH // BrP_32.105 //
AjAnuliKitaS cAsO nipuRaM viSvakarmaRA /
nAByanandat tu liKanaM tatas tenAvatAritaH // BrP_32.106 //
na tu nirBartsitaM rUpaM tejaso hananena tu /
kAntAt kAntataraM rUpam aDikaM SuSuBe tataH // BrP_32.107 //
iti himajalaGarmakAlahetor BrP_32.108a
harakamalAsanavizRusaMstutasya BrP_32.108b
tadupari liKanaM niSamya BAnor BrP_32.108c
vrajati divAkaralokam Ayuzo 'nte BrP_32.108d
evaM janma raveH pUrvaM baBUva munisattamAH /
rUpaM ca paramaM tasya mayA saMparikIrtitam // BrP_32.109 //
{munaya UcuH: }
BUyo 'pi kaTayAsmAkaM kaTAM sUryasamASritAm /
na tfptim aDigacCAmaH SfRvantas tAM kaTAM SuBAm // BrP_33.1 //
yo 'yaM dIpto mahAtejA vahnirASisamapraBaH /
etad veditum icCAmaH praBAvo 'sya kutaH praBo // BrP_33.2 //
{brahmovAca: }
tamoBUtezu lokezu nazwe sTAvarajaNgame /
prakfter guRahetus tu pUrvaM budDir ajAyata // BrP_33.3 //
ahaMkAras tato jAto mahABUtapravartakaH /
vAyvagnir ApaH KaM BUmis tatas tv aRqam ajAyata // BrP_33.4 //
tasminn aRqe tv ime lokAH sapta cEva pratizWitAH /
pfTivI saptaBir dvIpEH samudrES cEva saptaBiH // BrP_33.5 //
tatrEvAvasTito hy AsId ahaM vizRur maheSvaraH /
vimUQAs tAmasAH sarve praDyAyanti tam ISvaram // BrP_33.6 //
tato vE sumahAtejAH prAdurBUtas tamonudaH /
DyAnayogena cAsmABir vijYAtaH savitA tadA // BrP_33.7 //
jYAtvA ca paramAtmAnaM sarva eva pfTak pfTak /
divyABiH stutiBir devaH stuto 'smABis tadeSvaraH // BrP_33.8 //
Adidevo 'si devAnAm ESvaryAc ca tvam ISvaraH /
AdikartAsi BUtAnAM devadevo divAkaraH // BrP_33.9 //
jIvanaH sarvaBUtAnAM devaganDarvarakzasAm /
munikiMnarasidDAnAM taTEvoragapakziRAm // BrP_33.10 //
tvaM brahmA tvaM mahAdevas tvaM vizRus tvaM prajApatiH /
vAyur indraS ca somaS ca vivasvAn varuRas taTA // BrP_33.11 //
tvaM kAlaH sfzwikartA ca hartA BartA taTA praBuH /
saritaH sAgarAH SElA vidyudindraDanUMzi ca // BrP_33.12 //
pralayaH praBavaS cEva vyaktAvyaktaH sanAtanaH /
ISvarAt parato vidyA vidyAyAH parataH SivaH // BrP_33.13 //
SivAt parataro devas tvam eva parameSvaraH /
sarvataHpARipAdAntaH sarvatokziSiromuKaH // BrP_33.14 //
sahasrAMSuH sahasrAsyaH sahasracaraRekzaRaH /
BUtAdir BUr BuvaH svaS ca mahaH satyaM tapo janaH // BrP_33.15 //
pradIptaM dIpanaM divyaM sarvalokaprakASakam /
durnirIkzaM surendrARAM yad rUpaM tasya te namaH // BrP_33.16 //
surasidDagaREr juzwaM BfgvatripulahAdiBiH /
stutaM paramam avyaktaM yad rUpaM tasya te namaH // BrP_33.17 //
vedyaM vedavidAM nityaM sarvajYAnasamanvitam /
sarvadevAtidevasya yad rUpaM tasya te namaH // BrP_33.18 //
viSvakfd viSvaBUtaM ca vESvAnarasurArcitam /
viSvasTitam acintyaM ca yad rUpaM tasya te namaH // BrP_33.19 //
paraM yajYAt paraM vedAt paraM lokAt paraM divaH /
paramAtmety aBiKyAtaM yad rUpaM tasya te namaH // BrP_33.20 //
avijYeyam anAlakzyam aDyAnagatam avyayam /
anAdiniDanaM cEva yad rUpaM tasya te namaH // BrP_33.21 //
namo namaH kAraRakAraRAya BrP_33.22a
namo namaH pApavimocanAya BrP_33.22b
namo namas te ditijArdanAya BrP_33.22c
namo namo rogavimocanAya BrP_33.22d
namo namaH sarvavarapradAya BrP_33.23a
namo namaH sarvasuKapradAya BrP_33.23b
namo namaH sarvaDanapradAya BrP_33.23c
namo namaH sarvamatipradAya BrP_33.23d
stutaH sa BagavAn evaM tEjasaM rUpam AsTitaH /
uvAca vAcA kalyARyA ko varo vaH pradIyatAm // BrP_33.24 //
{devA UcuH: }
tavAtitEjasaM rUpaM na kaScit soQum utsahet /
sahanIyaM tad Bavatu hitAya jagataH praBo // BrP_33.25 //
evam astv iti so 'py uktvA BagavAn Adikft praBuH /
lokAnAM kAryasidDyarTaM GarmavarzahimapradaH // BrP_33.26 //
tataH sAMKyAS ca yogAS ca ye cAnye mokzakANkziRaH /
DyAyanti DyAyino devaM hfdayasTaM divAkaram // BrP_33.27 //
sarvalakzaRahIno 'pi yukto vA sarvapAtakEH /
sarvaM ca tarate pApaM devam arkaM samASritaH // BrP_33.28 //
agnihotraM ca vedAS ca yajYAS ca bahudakziRAH /
BAnor BaktinamaskAra- kalAM nArhanti zoqaSIm // BrP_33.29 //
tIrTAnAM paramaM tIrTaM maNgalAnAM ca maNgalam /
pavitraM ca pavitrARAM prapadyante divAkaram // BrP_33.30 //
SakrAdyEH saMstutaM devaM ye namasyanti BAskaram /
sarvakilbizanirmuktAH sUryalokaM vrajanti te // BrP_33.31 //
{munaya UcuH: }
cirAt praBfti no brahmaY Srotum icCA pravartate /
nAmnAm azwaSataM brUhi yat tvayoktaM purA raveH // BrP_33.32 //
{brahmovAca: }
azwottaraSataM nAmnAM SfRuDvaM gadato mama /
BAskarasya paraM guhyaM svargamokzapradaM dvijAH // BrP_33.33 //
oM sUryo 'ryamA Bagas tvazwA pUzArkaH savitA raviH /
gaBastimAn ajaH kAlo mftyur DAtA praBAkaraH // BrP_33.34 //
pfTivy ApaS ca tejaS ca KaM vAyuS ca parAyaRam /
somo bfhaspatiH Sukro buDo 'NgAraka eva ca // BrP_33.35 //
indro vivasvAn dIptAMSuH SuciH SOriH SanEScaraH /
brahmA vizRuS ca rudraS ca skando vESravaRo yamaH // BrP_33.36 //
vEdyuto jAWaraS cAgnir EnDanas tejasAM patiH /
DarmaDvajo vedakartA vedANgo vedavAhanaH // BrP_33.37 //
kftaM tretA dvAparaS ca kaliH sarvAmarASrayaH /
kalAkAzWAmuhUrtAS ca kzapA yAmAs taTA kzaRAH // BrP_33.38 //
saMvatsarakaro 'SvatTaH kAlacakro viBAvasuH /
puruzaH SASvato yogI vyaktAvyaktaH sanAtanaH // BrP_33.39 //
kAlADyakzaH prajADyakzo viSvakarmA tamonudaH /
varuRaH sAgaro 'MSaS ca jImUto jivano 'rihA // BrP_33.40 //
BUtASrayo BUtapatiH sarvalokanamaskftaH /
srazwA saMvartako vahniH sarvasyAdir alolupaH // BrP_33.41 //
anantaH kapilo BAnuH kAmadaH sarvatomuKaH /
jayo viSAlo varadaH sarvaBUtanizevitaH // BrP_33.42 //
manaH suparRo BUtAdiH SIGragaH prARaDAraRaH /
Danvantarir DUmaketur Adidevo 'diteH sutaH // BrP_33.43 //
dvAdaSAtmA ravir dakzaH pitA mAtA pitAmahaH /
svargadvAraM prajAdvAraM mokzadvAraM trivizwapam // BrP_33.44 //
dehakartA praSAntAtmA viSvAtmA viSvatomuKaH /
carAcarAtmA sUkzmAtmA mEtreyaH karuRAnvitaH // BrP_33.45 //
etad vE kIrtanIyasya sUryasyAmitatejasaH /
nAmnAm azwaSataM ramyaM mayA proktaM dvijottamAH // BrP_33.46 //
suragaRapitfyakzasevitaM hy BrP_33.47a
asuraniSAkarasidDavanditam BrP_33.47b
varakanakahutASanapraBaM BrP_33.47c
praRipatito 'smi hitAya BAskaram BrP_33.47d
sUryodaye yaH susamAhitaH paWet BrP_33.48a
sa putradArAn DanaratnasaMcayAn BrP_33.48b
laBeta jAtismaratAM naraH sa tu BrP_33.48c
smftiM ca meDAM ca sa vindate parAm BrP_33.48d
imaM stavaM devavarasya yo naraH BrP_33.49a
prakIrtayec CudDamanAH samAhitaH BrP_33.49b
vimucyate SokadavAgnisAgarAl BrP_33.49c
laBeta kAmAn manasA yaTepsitAn BrP_33.49d
{brahmovAca: }
yo 'sO sarvagato devas tripurAris trilocanaH /
umApriyakaro rudraS candrArDakftaSeKaraH // BrP_34.1 //
vidrAvya vibuDAn sarvAn sidDavidyADarAn fzIn /
ganDarvayakzanAgAMS ca taTAnyAMS ca samAgatAn // BrP_34.2 //
jaGAna pUrvaM dakzasya yajato DaraRItale /
yajYaM samfdDaM ratnAQyaM sarvasaMBArasaMBftam // BrP_34.3 //
yasya pratApasaMtrastAH SakrAdyAs tridivOkasaH /
SAntiM na leBire viprAH kElAsaM SaraRaM gatAH // BrP_34.4 //
sa Aste tatra varadaH SUlapARir vfzaDvajaH /
pinAkapARir BagavAn dakzayajYavinASanaH // BrP_34.5 //
mahAdevo 'kale deSe kfttivAsA vfzaDvajaH /
ekAmrake muniSrezWAH sarvakAmaprado haraH // BrP_34.6 //
{munaya UcuH: }
kimarTaM sa Bavo devaH sarvaBUtahite rataH /
jaGAna yajYaM dakzasya devEH sarvEr alaMkftam // BrP_34.7 //
na hy alpaM kAraRaM tatra praBo manyAmahe vayam /
Srotum icCAmahe brUhi paraM kOtUhalaM hi naH // BrP_34.8 //
{brahmovAca: }
dakzasyAsann azwa kanyA yAS cEvaM patisaMgatAH /
sveByo gfheByaS cAnIya tAH pitAByarcayad gfhe // BrP_34.9 //
tatas tv aByarcitA viprA nyavasaMs tAH pitur gfhe /
tAsAM jyezWA satI nAma patnI yA tryambakasya vE // BrP_34.10 //
nAjuhAvAtmajAM tAM vE dakzo rudram aBidvizan /
akarot saMnatiM dakze na ca kAMcin maheSvaraH // BrP_34.11 //
jAmAtA SvaSure tasmin svaBAvAt tejasi sTitaH /
tato jYAtvA satI sarvAs tAs tu prAptAH pitur gfham // BrP_34.12 //
jagAma sApy anAhUtA satI tu svapitur gfham /
tAByo hInAM pitA cakre satyAH pUjAm asaMmatAm /
tato 'bravIt sA pitaraM devI kroDasamAkulA // BrP_34.13 //
{saty uvAca: }
yavIyasIByaH SrezWAhaM kiM na pUjasi mAM praBo /
asatkftAm avasTAM yaH kftavAn asi garhitAm /
ahaM jyezWA varizWA ca mAM tvaM satkartum arhasi // BrP_34.14 //
{brahmovAca: }
evam ukto 'bravId enAM dakzaH saMraktalocanaH //* BrP_34.15 //
{dakza uvAca: }
tvattaH SrezWA varizWAS ca pUjyA bAlAH sutA mama /
tAsAM ye cEva BartAras te me bahumatAH sati // BrP_34.16 //
brahmizWAS ca vratasTAS ca mahAyogAH suDArmikAH /
guRES cEvADikAH SlAGyAH sarve te tryambakAt sati // BrP_34.17 //
vasizWo 'triH pulastyaS ca aNgirAH pulahaH kratuH /
Bfgur marIciS ca taTA SrezWA jAmAtaro mama // BrP_34.18 //
tES cApi sparDate SarvaH sarve te cEva taM prati /
tena tvAM na buBUzAmi pratikUlo hi me BavaH // BrP_34.19 //
ity uktavAMs tadA dakzaH saMpramUQena cetasA /
SApArTam AtmanaS cEva yenoktA vE maharzayaH /
taToktA pitaraM sA vE krudDA devI tam abravIt // BrP_34.20 //
{saty uvAca: }
vANmanaHkarmaBir yasmAd aduzwAM mAM vigarhasi /
tasmAt tyajAmy ahaM deham imaM tAta tavAtmajam // BrP_34.21 //
{brahmovAca: }
tatas tenApamAnena satI duHKAd amarzitA /
abravId vacanaM devI namaskftya svayaMBuve // BrP_34.22 //
{saty uvAca: }
yenAham apadehA vE punar dehena BAsvatA /
tatrApy aham asaMmUQA saMBUtA DArmikI punaH /
gacCeyaM DarmapatnItvaM tryambakasyEva DImataH // BrP_34.23 //
{brahmovAca: }
tatrEvATa samAsInA ruzwAtmAnaM samAdaDe /
DArayAm Asa cAgneyIM DAraRAm AtmanAtmani // BrP_34.24 //
tataH svAtmAnam utTApya vAyunA samudIritaH /
sarvANgeByo viniHsftya vahnir Basma cakAra tAm // BrP_34.25 //
tad upaSrutya niDanaM satyA devyAH sa SUlaDfk /
saMvAdaM ca tayor budDvA yATAtaTyena SaMkaraH /
dakzasya ca vinASAya cukopa BagavAn praBuH // BrP_34.26 //
{SrISaMkara uvAca: }
yasmAd avamatA dakza sahasEvAgatA satI /
praSastAS cetarAH sarvAs tvatsutA BartfBiH saha // BrP_34.27 //
tasmAd vEvasvate prApte punar ete maharzayaH /
utpatsyanti dvitIye vE tava yajYe hy ayonijAH // BrP_34.28 //
hute vE brahmaRaH sattre cAkzuzasyAntare manoH /
aBivyAhftya saptarzIn dakzaM so 'ByaSapat punaH // BrP_34.29 //
BavitA mAnuzo rAjA cAkzuzasyAntare manoH /
prAcInabarhizaH pOtraH putraS cApi pracetasaH // BrP_34.30 //
dakza ity eva nAmnA tvaM mArizAyAM janizyasi /
kanyAyAM SAKinAM cEva prApte vE cAkzuzAntare // BrP_34.31 //
ahaM tatrApi te viGnam AcarizyAmi durmate /
DarmakAmArTayuktezu karmasv iha punaH punaH // BrP_34.32 //
tato vE vyAhfto dakzo rudraM so 'ByaSapat punaH //* BrP_34.33 //
{dakza uvAca: }
yasmAt tvaM matkfte krUra fzIn vyAhftavAn asi /
tasmAt sArDaM surEr yajYe na tvAM yakzyanti vE dvijAH // BrP_34.34 //
kftvAhutiM tava krUra apaH spfSanti karmasu /
ihEva vatsyase loke divaM hitvAyugakzayAt /
tato devEs tu te sArDaM na tu pUjA Bavizyati // BrP_34.35 //
{rudra uvAca: }
cAturvarRyaM tu devAnAM te cApy ekatra BuYjate /
na Bokzye sahitas tEs tu tato BokzyAmy ahaM pfTak // BrP_34.36 //
sarvezAM cEva lokAnAm Adir BUrloka ucyate /
tam ahaM DArayAmy ekaH svecCayA na tavAjYayA // BrP_34.37 //
tasmin Dfte sarvalokAH sarve tizWanti SASvatAH /
tasmAd ahaM vasAmIha satataM na tavAjYayA // BrP_34.38 //
{brahmovAca: }
tato 'BivyAhfto dakzo rudreRAmitatejasA /
svAyaMBuvIM tanuM tyaktvA utpanno mAnuzezv iha // BrP_34.39 //
yadA gfhapatir dakzo yajYAnAm ISvaraH praBuH /
samasteneha yajYena so 'yajad dEvatEH saha // BrP_34.40 //
aTa devI satI yat te prApte vEvasvate 'ntare /
menAyAM tAm umAM devIM janayAm Asa SElarAw // BrP_34.41 //
sA tu devI satI pUrvam AsIt paScAd umABavat /
sahavratA BavasyEzA nEtayA mucyate BavaH // BrP_34.42 //
yAvad icCati saMsTAnaM praBur manvantarezv iha /
mArIcaM kaSyapaM devI yaTAditir anuvratA // BrP_34.43 //
sArDaM nArAyaRaM SrIs tu maGavantaM SacI yaTA /
vizRuM kIrtir uzA sUryaM vasizWaM cApy arunDatI // BrP_34.44 //
nEtAMs tu vijahaty etA BartFn devyaH kaTaMcana /
evaM prAcetaso dakzo jajYe vE cAkzuze 'ntare // BrP_34.45 //
prAcInabarhizaH pOtraH putraS cApi pracetasAm /
daSaByas tu pracetoByo mArizAyAM punar nfpa // BrP_34.46 //
jajYe rudrABiSApena dvitIyam iti naH Srutam /
BfgvAdayas tu te sarve jajYire vE maharzayaH // BrP_34.47 //
Adye tretAyuge pUrvaM manor vEvasvatasya ha /
devasya mahato yajYe vAruRIM biBratas tanum // BrP_34.48 //
ity ezo 'nuSayo hy AsIt tayor jAtyantare gataH /
prajApateS ca dakzasya tryambakasya ca DImataH // BrP_34.49 //
tasmAn nAnuSayaH kAryo varezv iha kadAcana /
jAtyantaragatasyApi BAvitasya SuBASuBEH /
jantor na BUtaye KyAtis tan na kAryaM vijAnatA // BrP_34.50 //
{munaya UcuH: }
kaTaM rozeRa sA pUrvaM dakzasya duhitA satI /
tyaktvA dehaM punar jAtA girirAjagfhe praBo // BrP_34.51 //
dehAntare kaTaM tasyAH pUrvadeho baBUva ha /
Bavena saha saMyogaH saMvAdaS ca tayoH kaTam // BrP_34.52 //
svayaMvaraH kaTaM vfttas tasmin mahati janmani /
vivAhaS ca jagannATa sarvAScaryasamanvitaH // BrP_34.53 //
tat sarvaM vistarAd brahman vaktum arhasi sAMpratam /
Srotum icCAmahe puRyAM kaTAM cAtimanoharAm // BrP_34.54 //
{brahmovAca: }
SfRuDvaM muniSArdUlAH kaTAM pApapraRASinIm /
umASaMkarayoH puRyAM sarvakAmaPalapradAm // BrP_34.55 //
kadAcit svagfhAt prAptaM kaSyapaM dvipadAM varam /
apfcCad DimavAn vfttaM loke KyAtikaraM hitam // BrP_34.56 //
kenAkzayAS ca lokAH syuH KyAtiS ca paramA mune /
taTEva cArcanIyatvaM satsu tat kaTayasva me // BrP_34.57 //
{kaSyapa uvAca: }
apatyena mahAbAho sarvam etad avApyate /
mamAKyAtir apatyena brahmaRA fziBiH saha // BrP_34.58 //
kiM na paSyasi SElendra yato mAM paripfcCasi /
vartayizyAmi yac cApi yaTAdfzwaM purAcala // BrP_34.59 //
vArARasIm ahaM gacCann apaSyaM saMsTitaM divi /
vimAnaM sunavaM divyam anOpamyaM maharDimat // BrP_34.60 //
tasyADastAd ArtanAdaM gartasTAne SfRomy aham /
tam ahaM tapasA jYAtvA tatrEvAntarhitaH sTitaH // BrP_34.61 //
aTAgAt tatra SElendra vipro niyamavAY SuciH /
tIrTABizekapUtAtmA pare tapasi saMsTitaH // BrP_34.62 //
aTa sa vrajamAnas tu vyAGreRABIzito dvijaH /
viveSa taM tadA deSaM sa garto yatra BUDara // BrP_34.63 //
gartAyAM vIraRastambe lambamAnAMs tadA munIn /
apaSyad Arto duHKArtAMs tAn apfcCac ca sa dvijaH // BrP_34.64 //
{dvija uvAca: }
ke yUyaM vIraRastambe lambamAnA hy aDomuKAH /
duHKitAH kena mokzaS ca yuzmAkaM BavitAnaGAH // BrP_34.65 //
{pitara UcuH: }
vayaM te kftapuRyasya pitaraH sapitAmahAH /
prapitAmahAS ca kliSyAmas tava duzwena karmaRA // BrP_34.66 //
narako 'yaM mahABAga gartarUpeRa saMsTitaH /
tvaM cApi vIraRastambas tvayi lambAmahe vayam // BrP_34.67 //
yAvat tvaM jIvase vipra tAvad eva vayaM sTitAH /
mfte tvayi gamizyAmo narakaM pApacetasaH // BrP_34.68 //
yadi tvaM dArasaMyogaM kftvApatyaM guRottaram /
utpAdayasi tenAsmAn mucyema vayam enasaH // BrP_34.69 //
nAnyena tapasA putra tIrTAnAM ca Palena ca /
etat kuru mahAbudDe tArayasva pitFn BayAt // BrP_34.70 //
{kaSyapa uvAca: }
sa taTeti pratijYAya ArADya vfzaBaDvajam /
pitFn gartAt samudDftya gaRapAn pracakAra ha // BrP_34.71 //
svayaM rudrasya dayitaH suveSo nAma nAmataH /
saMmato balavAMS cEva rudrasya gaRapo 'Bavat // BrP_34.72 //
tasmAt kftvA tapo Goram apatyaM guRavad BfSam /
utpAdayasva SElendra sutAM tvaM varavarRinIm // BrP_34.73 //
{brahmovAca: }
sa evam uktvA fziRA SElendro niyamasTitaH /
tapaS cakArApy atulaM yena tuzwir aBUn mama // BrP_34.74 //
tadA tam utpapAtAhaM varado 'smIti cAbravam /
brUhi tuzwo 'smi SElendra tapasAnena suvrata // BrP_34.75 //
{himavAn uvAca: }
Bagavan putram icCAmi guREH sarvEr alaMkftam /
evaM varaM prayacCasva yadi tuzwo 'si me praBo // BrP_34.76 //
{brahmovAca: }
tasya tad vacanaM SrutvA girirAjasya Bo dvijAH /
tadA tasmE varaM cAhaM dattavAn manasepsitam // BrP_34.77 //
kanyA BavitrI SElendra tapasAnena suvrata /
yasyAH praBAvAt sarvatra kIrtim Apsyasi SoBanAm // BrP_34.78 //
arcitaH sarvadevAnAM tIrTakowisamAvftaH /
pAvanaS cEva puRyena devAnAm api sarvataH // BrP_34.79 //
jyezWA ca sA BavitrI te anye cAtra tataH SuBe //* BrP_34.80 //
so 'pi kAlena SElendro menAyAm udapAdayat /
aparRAm ekaparRAM ca taTA cEvEkapAwalAm // BrP_34.81 //
nyagroDam ekaparRaM tu pAwalaM cEkapAwalAm /
aSitvA tv ekaparRAM tu aniketas tapo 'carat // BrP_34.82 //
SataM varzasahasrARAM duScaraM devadAnavEH /
AhAram ekaparRaM tu ekaparRA samAcarat // BrP_34.83 //
pAwalena taTEkena vidaDe cEkapAwalA /
pUrRe varzasahasre tu AhAraM tAH pracakratuH // BrP_34.84 //
aparRA tu nirAhArA tAM mAtA pratyaBAzata /
nizeDayantI co meti mAtfsnehena duHKitA // BrP_34.85 //
sA taToktA tayA mAtrA devI duScaracAriRI /
tenEva nAmnA lokezu viKyAtA surapUjitA // BrP_34.86 //
etat tu trikumArIkaM jagat sTAvarajaNgamam /
etAsAM tapasAM vfttaM yAvad BUmir Darizyati // BrP_34.87 //
tapaHSarIrAs tAH sarvAs tisro yogaM samASritAH /
sarvAS cEva mahABAgAs taTA ca sTirayOvanAH // BrP_34.88 //
tA lokamAtaraS cEva brahmacAriRya eva ca /
anugfhRanti lokAMS ca tapasA svena sarvadA // BrP_34.89 //
umA tAsAM varizWA ca jyezWA ca varavarRinI /
mahAyogabalopetA mahAdevam upasTitA // BrP_34.90 //
dattakaS coSanA tasya putraH sa BfgunandanaH /
AsIt tasyEkaparRA tu devalaM suzuve sutam // BrP_34.91 //
yA tu tAsAM kumArIRAM tftIyA hy ekapAwalA /
putraM sA tam alarkasya jEgIzavyam upasTitA // BrP_34.92 //
tasyAS ca SaNKaliKitO smftO putrAv ayonijO /
umA tu yA mayA tuByaM kIrtitA varavarRinI // BrP_34.93 //
aTa tasyAs tapoyogAt trElokyam aKilaM tadA /
praDUpitam ihAlakzya vacas tAm aham abravam // BrP_34.94 //
devi kiM tapasA lokAMs tApayizyasi SoBane /
tvayA sfzwam idaM sarvaM mA kftvA tad vinASaya // BrP_34.95 //
tvaM hi DArayase lokAn imAn sarvAn svatejasA /
brUhi kiM te jaganmAtaH prArTitaM saMpratIha naH // BrP_34.96 //
{devy uvAca: }
yadarTaM tapaso hy asya caraRaM me pitAmaha /
tvam eva tad vijAnIze tataH pfcCasi kiM punaH // BrP_34.97 //
{brahmovAca: }
tatas tAm abravaM cAhaM yadarTaM tapyase SuBe /
sa tvAM svayam upAgamya ihEva varayizyati // BrP_34.98 //
Sarva eva patiH SrezWaH sarvalokeSvareSvaraH /
vayaM sadEva yasyeme vaSyA vE kiMkarAH SuBe // BrP_34.99 //
sa devadevaH parameSvaraH svayaM BrP_34.100a
svayaMBur AyAsyati devi te 'ntikam BrP_34.100b
udArarUpo vikftAdirUpaH BrP_34.100c
samAnarUpo 'pi na yasya kasyacit BrP_34.100d
maheSvaraH parvatalokavAsI BrP_34.101a
carAcareSaH praTamo 'prameyaH BrP_34.101b
vinendunA hIndrasamAnavarcasA BrP_34.101c
viBIzaRaM rUpam ivAsTito yaH BrP_34.101d
{brahmovAca: }
tatas tAm abruvan devAs tadA gatvA tu sundarIm /
devi SIGreRa kAlena DUrjawir nIlalohitaH // BrP_35.1 //
sa BartA tava deveSo BavitA mA tapaH kfTAH /
tataH pradakziRIkftya devA viprA gireH sutAm // BrP_35.2 //
jagmuS cAdarSanaM tasyAH sA cApi virarAma ha /
sA devI sUktam ity evam uktvA svasyASrame SuBe // BrP_35.3 //
dvAri jAtam aSokaM ca samupASritya cAsTitA /
aTAgAc candratilakas tridaSArtiharo haraH // BrP_35.4 //
vikftaM rUpam AsTAya hrasvo bAhuka eva ca /
viBagnanAsiko BUtvA kubjaH keSAntapiNgalaH // BrP_35.5 //
uvAca vikftAsyaS ca devi tvAM varayAmy aham /
aTomA yogasaMsidDA jYAtvA SaMkaram Agatam // BrP_35.6 //
antarBAvaviSudDAtmA kfpAnuzWAnalipsayA /
tam uvAcArGapAdyAByAM maDuparkeRa cEva ha // BrP_35.7 //
saMpUjya sumanoBis taM brAhmaRaM brAhmaRapriyA //* BrP_35.8 //
{devy uvAca: }
Bagavan na svatantrAhaM pitA me tv agraRIr gfhe /
sa praBur mama dAne vE kanyAhaM dvijapuMgava // BrP_35.9 //
gatvA yAcasva pitaraM mama SElendram avyayam /
sa ced dadAti mAM vipra tuByaM tad ucitaM mama // BrP_35.10 //
{brahmovAca: }
tataH sa BagavAn devas taTEva vikftaH praBuH /
uvAca SElarAjAnaM sutAM me yacCa SElarAw // BrP_35.11 //
sa taM vikftarUpeRa jYAtvA rudram aTAvyayam /
BItaH SApAc ca vimanA idaM vacanam abravIt // BrP_35.12 //
{SElendra uvAca: }
Bagavan nAvamanye 'haM brAhmaRAn Buvi devatAH /
manIzitaM tu yat pUrvaM tac CfRuzva mahAmate // BrP_35.13 //
svayaMvaro me duhitur BavitA viprapUjitaH /
varayed yaM svayaM tatra sa BartAsyA Bavizyati // BrP_35.14 //
tac CrutvA SElavacanaM BagavAn vfzaBaDvajaH /
devyAH samIpam Agatya idam Aha mahAmanAH // BrP_35.15 //
{Siva uvAca: }
devi pitrA tv anujYAtaH svayaMvara iti SrutiH /
tatra tvaM varayitrI yaM sa te BartA Baved iti // BrP_35.16 //
tad ApfcCya gamizyAmi durlaBAM tvAM varAnane /
rUpavantaM samutsfjya vfRozy asadfSaM kaTam // BrP_35.17 //
{brahmovAca: }
tenoktA sA tadA tatra BAvayantI tadIritam /
BAvaM ca rudranihitaM prasAdaM manasas taTA // BrP_35.18 //
saMprApyovAca deveSaM mA te 'BUd budDir anyaTA /
ahaM tvAM varayizyAmi nAdButaM tu kaTaMcana // BrP_35.19 //
aTavA te 'sti saMdeho mayi vipra kaTaMcana /
ihEva tvAM mahABAga varayAmi manogatam // BrP_35.20 //
{brahmovAca: }
gfhItvA stabakaM sA tu hastAByAM tatra saMsTitA /
skanDe SaMBoH samADAya devI prAha vfto 'si me // BrP_35.21 //
tataH sa BagavAn devas tayA devyA vftas tadA /
uvAca tam aSokaM vE vAcA saMjIvayann iva // BrP_35.22 //
{Siva uvAca: }
yasmAt tava supuRyena stabakena vfto 'smy aham /
tasmAt tvaM jarayA tyaktas tv amaraH saMBavizyasi // BrP_35.23 //
kAmarUpI kAmapuzpaH kAmado dayito mama /
sarvABaraRapuzpAQyaH sarvapuzpaPalopagaH // BrP_35.24 //
sarvAnnaBakzakaS cEva amftasvAda eva ca /
sarvaganDaS ca devAnAM Bavizyasi dfQapriyaH // BrP_35.25 //
nirBayaH sarvalokezu Bavizyasi sunirvftaH /
ASramaM vedam atyarTaM citrakUweti viSrutam // BrP_35.26 //
yo hi yAsyati puRyArTI so 'SvameDam avApsyati /
yas tu tatra mftaS cApi brahmalokaM sa gacCati // BrP_35.27 //
yaS cAtra niyamEr yuktaH prARAn samyak parityajet /
sa devyAs tapasA yukto mahAgaRapatir Bavet // BrP_35.28 //
{brahmovAca: }
evam uktvA tadA deva ApfcCya himavatsutAm /
antardaDe jagatsrazwA sarvaBUtapa ISvaraH // BrP_35.29 //
sApi devI gate tasmin Bagavaty amitAtmani /
tata evonmuKI BUtvA SilAyAM saMbaBUva ha // BrP_35.30 //
unmuKI sA Bave tasmin maheSe jagatAM praBO /
niSeva candrarahitA na baBO vimanAs tadA // BrP_35.31 //
aTa SuSrAva SabdaM ca bAlasyArtasya SElajA /
sarasy udakasaMpUrRe samIpe cASramasya ca // BrP_35.32 //
sa kftvA bAlarUpaM tu devadevaH svayaM SivaH /
krIqAhetoH saromaDye grAhagrasto 'Bavat tadA // BrP_35.33 //
yogamAyAM samAsTAya prapaYcodBavakAraRam /
tad rUpaM saraso maDye kftvEvaM samaBAzata // BrP_35.34 //
{bAla uvAca: }
trAtu mAM kaScid ity Aha grAheRa hftacetasam /
Dik kazwaM bAla evAham aprAptArTamanoraTaH // BrP_35.35 //
prayAmi niDanaM vaktre grAhasyAsya durAtmanaH /
SocAmi na svakaM dehaM grAhagrastaH suduHKitaH // BrP_35.36 //
yaTA SocAmi pitaraM mAtaraM ca tapasvinIm /
grAhagfhItaM mAM SrutvA prAptaM niDanam utsukO // BrP_35.37 //
priyaputrAv ekaputrO prARAn nUnaM tyajizyataH /
aho bata sukazwaM vE yo 'haM bAlo 'kftASramaH /
antargrAheRa grastas tu yAsyAmi niDanaM kila // BrP_35.38 //
{brahmovAca: }
SrutvA tu devI taM nAdaM viprasyArtasya SoBanA /
utTAya prasTitA tatra yatra tizWaty asO dvijaH // BrP_35.39 //
sApaSyad induvadanA bAlakaM cArurUpiRam /
grAhasya muKam ApannaM vepamAnam avasTitam // BrP_35.40 //
so 'pi grAhavaraH SrImAn dfzwvA devIm upAgatAm /
taM gfhItvA drutaM yAto maDyaM sarasa eva hi // BrP_35.41 //
sa kfzyamARas tejasvI nAdam ArtaM tadAkarot /
aTAha devI duHKArtA bAlaM dfzwvA grahAvftam // BrP_35.42 //
{pArvaty uvAca: }
grAharAja mahAsattva bAlakaM hy ekaputrakam /
vimuYcemaM mahAdaMzwra kzipraM BImaparAkrama // BrP_35.43 //
{grAha uvAca: }
yo devi divase zazWe praTamaM samupEti mAm /
sa AhAro mama purA vihito lokakartfBiH // BrP_35.44 //
so 'yaM mama mahABAge zazWe 'hani girIndraje /
brahmaRA prerito nUnaM nEnaM mokzye kaTaMcana // BrP_35.45 //
{devy uvAca: }
yan mayA himavacCfNge caritaM tapa uttamam /
tena bAlam imaM muYca grAharAja namo 'stu te // BrP_35.46 //
{grAha uvAca: }
mA vyayas tapaso devi BfSaM bAle SuBAnane /
yad bravImi kuru SrezWe taTA mokzam avApsyati // BrP_35.47 //
{devy uvAca: }
grAhADipa vadasvASu yat satAm avigarhitam /
tat kftaM nAtra saMdeho yato me brAhmaRAH priyAH // BrP_35.48 //
{grAha uvAca: }
yat kftaM vE tapaH kiMcid BavatyA svalpam uttamam /
tat sarvaM me prayacCASu tato mokzam avApsyati // BrP_35.49 //
{devy uvAca: }
janmapraBfti yat puRyaM mahAgrAha kftaM mayA /
tat te sarvaM mayA dattaM bAlaM muYca mahAgraha // BrP_35.50 //
{brahmovAca: }
prajajvAla tato grAhas tapasA tena BUzitaH /
Aditya iva maDyAhne durnirIkzas tadABavat /
uvAca cEvaM tuzwAtmA devIM lokasya DAriRIm // BrP_35.51 //
{grAha uvAca: }
devi kiM kftyam etat te suniScitya mahAvrate /
tapaso 'py arjanaM duHKaM tasya tyAgo na Sasyate // BrP_35.52 //
gfhARa tapa eva tvaM bAlaM cemaM sumaDyame /
tuzwo 'smi te vipraBaktyA varaM tasmAd dadAmi te /
sA tv evam uktA grAheRa uvAcedaM mahAvratA // BrP_35.53 //
{devy uvAca: }
dehenApi mayA grAha rakzyo vipraH prayatnataH /
tapaH punar mayA prApyaM na prApyo brAhmaRaH punaH // BrP_35.54 //
suniScitya mahAgrAha kftaM bAlasya mokzaRam /
na vipreByas tapaH SrezWaM SrezWA me brAhmaRA matAH // BrP_35.55 //
dattvA cAhaM na gfhRAmi grAhendra vihitaM hi te /
nahi kaScin naro grAha pradattaM punar Aharet // BrP_35.56 //
dattam etan mayA tuByaM nAdadAni hi tat punaH /
tvayy eva ramatAm etad bAlaS cAyaM vimucyatAm // BrP_35.57 //
{brahmovAca: }
taToktas tAM praSasyATa muktvA bAlaM namasya ca /
devIm AdityAvaBAsas tatrEvAntaraDIyata // BrP_35.58 //
bAlo 'pi sarasas tIre mukto grAheRa vE tadA /
svapnalabDa ivArTOGas tatrEvAntaraDIyata // BrP_35.59 //
tapaso 'pacayaM matvA devI himagirIndrajA /
BUya eva tapaH kartum AreBe niyamasTitA // BrP_35.60 //
kartukAmAM tapo BUyo jYAtvA tAM SaMkaraH svayam /
provAca vacanaM viprA mA kfTAs tapa ity uta // BrP_35.61 //
mahyam etat tapo devi tvayA dattaM mahAvrate /
tat tenEvAkzayaM tuByaM Bavizyati sahasraDA // BrP_35.62 //
iti labDvA varaM devI tapaso 'kzayam uttamam /
svayaMvaram udIkzantI tasTO prItA mudA yutA // BrP_35.63 //
idaM paWed yo hi naraH sadEva BrP_35.64a
bAlAnuBAvAcaraRaM hi SaMBoH BrP_35.64b
sa dehaBedaM samavApya pUto BrP_35.64c
Baved gaReSas tu kumAratulyaH BrP_35.64d
{brahmovAca: }
vistfte himavatpfzWe vimAnaSatasaMkule /
aBavat sa tu kAlena SElaputryAH svayaMvaraH // BrP_36.1 //
aTa parvatarAjo 'sO himavAn DyAnakovidaH /
duhitur devadevena jYAtvA tad aBimantritam // BrP_36.2 //
jAnann api mahASElaH samayArakzaRepsayA /
svayaMvaraM tato devyAH sarvalokezv aGozayat // BrP_36.3 //
devadAnavasidDAnAM sarvalokanivAsinAm /
vfRuyAt parameSAnaM samakzaM yadi me sutA // BrP_36.4 //
tad eva sukftaM SlAGyaM mamAByudayasaMmatam /
iti saMcintya SElendraH kftvA hfdi maheSvaram // BrP_36.5 //
Abrahmakezu devezu devyAH SElendrasattamaH /
kftvA ratnAkulaM deSaM svayaMvaram acIkarat // BrP_36.6 //
aTEvam AGozitamAtra eva BrP_36.7a
svayaMvare tatra nagendraputryAH BrP_36.7b
devAdayaH sarvajagannivAsAH BrP_36.7c
samAyayus tatra gfhItaveSAH BrP_36.7d
praPullapadmAsanasaMnivizwaH BrP_36.8a
sidDEr vfto yogiBir aprameyEH BrP_36.8b
vijYApitas tena mahIDrarAjYA BrP_36.8c
Agatas tadAhaM tridivEr upetaH BrP_36.8d
akzRAM sahasraM surarAw sa biBrad BrP_36.9a
divyANgahArasragudArarUpaH BrP_36.9b
ErAvataM sarvagajendramuKyaM BrP_36.9c
sravanmadAsArakftapravAham BrP_36.9d
Aruhya sarvAmararAw sa vajraM BrP_36.10a
biBrat samAgAt purataH surARAm BrP_36.10b
tejaHpraBAvADikatulyarUpI BrP_36.10c
prodBAsayan sarvadiSo vivasvAn BrP_36.10d
hEmaM vimAnaM savalatpatAkam BrP_36.11a
ArUQa AgAt tvaritaM javena BrP_36.11b
maRipradIptojjvalakuRqalaS ca BrP_36.11c
vahnyarkatejaHpratime vimAne BrP_36.11d
samaByagAt kaSyapasUnur eka BrP_36.12a
AdityamaDyAd BaganAmaDArI BrP_36.12b
pInANgayazwiH sukftANgahAra BrP_36.12c
tejobalAjYAsadfSapraBAvaH BrP_36.12d
daRqaM samAgfhya kftAnta AgAd BrP_36.13a
Aruhya BImaM mahizaM javena BrP_36.13b
mahAmahIDrocCrayapInagAtraH BrP_36.13c
svarRAdiratnAYcitacAruveSaH BrP_36.13d
samIraRaH sarvajagadviBartA BrP_36.14a
vimAnam Aruhya samaByagAd Di BrP_36.14b
saMtApayan sarvasurAsureSAMs BrP_36.14c
tejoDikas tejasi saMnivizwaH BrP_36.14d
vahniH samaByetya surendramaDye BrP_36.15a
jvalan pratasTO varaveSaDArI BrP_36.15b
nAnAmaRiprajvalitANgayazwir BrP_36.15c
jagadvaraM divyavimAnam agryam BrP_36.15d
Aruhya sarvadraviRADipeSaH BrP_36.16a
sa rAjarAjas tvarito 'ByagAc ca BrP_36.16b
ApyAyayan sarvasurAsureSAn BrP_36.16c
kAntyA ca veSena ca cArurUpaH BrP_36.16d
jvalan mahAratnavicitrarUpaM BrP_36.17a
vimAnam Aruhya SaSI samAyAt BrP_36.17b
SyAmANgayazwiH suvicitraveSaH BrP_36.17c
sarvANga AbadDasuganDimAlyaH BrP_36.17d
tArkzyaM samAruhya mahIDrakalpaM BrP_36.18a
gadADaro 'sO tvaritaH sametaH BrP_36.18b
aTASvinO cApi BizagvarO dvAv BrP_36.18c
ekaM vimAnaM tvarayADiruhya BrP_36.18d
manoharO prajvalacAruveSO BrP_36.19a
Ajagmatur devavarO suvIrO BrP_36.19b
sahasranAgaH sPuradagnivarRaM BrP_36.19c
biBrat tadAnIM jvalanArkatejAH BrP_36.19d
sArDaM sa nAgEr aparEr mahAtmA BrP_36.20a
vimAnam Aruhya samaByagAc ca BrP_36.20b
diteH sutAnAM ca mahAsurARAM BrP_36.20c
vahnyarkaSakrAnilatulyaBAsAm BrP_36.20d
varAnurUpaM praviDAya veSaM BrP_36.21a
vfndaM samAgAt purataH surARAm BrP_36.21b
ganDarvarAjaH sa ca cArurUpI BrP_36.21c
divyANgado divyavimAnacArI BrP_36.21d
ganDarvasaMGEH sahito 'psaroBiH BrP_36.22a
SakrAjYayA tatra samAjagAma BrP_36.22b
anye ca devAs tridivAt tadAnIM BrP_36.22c
pfTak pfTak cArugfhItaveSAH BrP_36.22d
Ajagmur Aruhya vimAnapfzWaM BrP_36.23a
ganDarvayakzoragakiMnarAS ca BrP_36.23b
SacIpatis tatra surendramaDye BrP_36.23c
rarAja rAjADikalakzyamUrtiH BrP_36.23d
AjYAbalESvaryakftapramodaH BrP_36.24a
svayaMvaraM taM samalaMcakAra BrP_36.24b
hetus trilokasya jagatprasUter BrP_36.24c
mAtA ca tezAM sasurAsurARAm BrP_36.24d
patnI ca SaMBoH puruzasya DImato BrP_36.25a
gItA purARe prakftiH parA yA BrP_36.25b
dakzasya kopAd DimavadgfhaM sA BrP_36.25c
kAryArTamAyAt tridivOkasAM hi BrP_36.25d
vimAnapfzWe maRihemajuzwe BrP_36.26a
sTitA valaccAmaravIjitANgI BrP_36.26b
sarvartupuzpAM susuganDamAlAM BrP_36.26c
pragfhya devI prasaBaM pratasTe BrP_36.26d
{brahmovAca: }
mAlAM pragfhya devyAM tu sTitAyAM devasaMsadi /
SakrAdyEr AgatEr devEH svayaMvara upAgate // BrP_36.27 //
devyA jijYAsayA SaMBur BUtvA paYcaSiKaH SiSuH /
utsaNgatalasaMsupto baBUva sahasA viBuH // BrP_36.28 //
tato dadarSa taM devI SiSuM paYcaSiKaM sTitam /
jYAtvA taM samavaDyAnAj jagfhe prItisaMyutA // BrP_36.29 //
aTa sA SudDasaMkalpA kANkzitaM prApya satpatim /
nivfttA ca tadA tasTO kftvA sA hfdi taM viBum // BrP_36.30 //
tato dfzwvA SiSuM devA devyA utsaNgavartinam /
ko 'yam atreti saMmantrya cukruSur BfSamohitAH // BrP_36.31 //
vajram AhArayat tasya bAhum utkzipya vftrahA /
sa bAhur utTitas tasya taTEva samatizWata // BrP_36.32 //
stamBitaH SiSurUpeRa devadevena SaMBunA /
vajraM kzeptuM na SaSAka vftrahA calituM na ca // BrP_36.33 //
Bago nAma tato deva AdityaH kASyapo balI /
utkzipya AyuDaM dIptaM Cettum icCan vimohitaH // BrP_36.34 //
tasyApi BagavAn bAhuM taTEvAstamBayat tadA /
balaM tejaS ca yogaS ca taTEvAstamBayad viBuH // BrP_36.35 //
SiraH prakampayan vizRuH SaMkaraM samavEkzata /
aTa tezu sTitezv evaM manyumatsu surezu ca // BrP_36.36 //
ahaM paramasaMvigno DyAnam AsTAya sAdaram /
budDavAn devadeveSam umotsaNge samAsTitam // BrP_36.37 //
jYAtvAhaM parameSAnaM SIGram utTAya sAdaram /
vavande caraRaM SaMBoH stutavAMs tam ahaM dvijAH // BrP_36.38 //
purAREH sAmasaMgItEH puRyAKyEr guhyanAmaBiH /
ajas tvam ajaro devaH srazwA viBuH parAparam // BrP_36.39 //
praDAnaM puruzo yas tvaM brahma DyeyaM tad akzaram /
amftaM paramAtmA ca ISvaraH kAraRaM mahat // BrP_36.40 //
brahmasfk prakfteH srazwA sarvakft prakfteH paraH /
iyaM ca prakftir devI sadA te sfzwikAraRam // BrP_36.41 //
patnIrUpaM samAsTAya jagatkAraRam AgatA /
namas tuByaM mahAdeva devyA vE sahitAya ca // BrP_36.42 //
prasAdAt tava deveSa niyogAc ca mayA prajAH /
devAdyAs tu imAH sfzwA mUQAs tvadyogamAyayA // BrP_36.43 //
kuru prasAdam etezAM yaTApUrvaM Bavantv ime /
tata evam ahaM viprA vijYApya parameSvaram // BrP_36.44 //
stamBitAn sarvadevAMs tAn idaM cAhaM tadoktavAn /
mUQAS ca devatAH sarvA nEnaM buDyata SaMkaram // BrP_36.45 //
gacCaDvaM SaraRaM SIGram enam eva maheSvaram /
sArDaM mayEva deveSaM paramAtmAnam avyayam // BrP_36.46 //
tatas te stamBitAH sarve taTEva tridivOkasaH /
praRemur manasA SarvaM BAvaSudDena cetasA // BrP_36.47 //
aTa tezAM prasanno 'BUd devadevo maheSvaraH /
yaTApUrvaM cakArASu devatAnAM tanUs tadA // BrP_36.48 //
tata evaM pravftte tu sarvadevanivAraRe /
vapuS cakAra deveSas tryakzaM paramam adButam // BrP_36.49 //
tejasA tasya te DvastAS cakzuH sarve nyamIlayan /
teByaH sa paramaM cakzuH svavapurdfzwiSaktimat // BrP_36.50 //
prAdAt paramadeveSam apaSyaMs te tadA viBum /
te dfzwvA parameSAnaM tftIyekzaRaDAriRam // BrP_36.51 //
SakrAdyA menire devAH sarva eva sureSvarAH /
tasya devI tadA hfzwA samakzaM tridivOkasAm // BrP_36.52 //
pAdayoH sTApayAm Asa sraNmAlAm amitadyutiH /
sADu sADv iti te hocuH sarve devAH punar viBum // BrP_36.53 //
saha devyA namaS cakruH SiroBir BUtalASritEH /
aTAsminn antare viprAs tam ahaM dEvatEH saha // BrP_36.54 //
himavantaM mahASElam uktavAMS ca mahAdyutim /
SlAGyaH pUjyaS ca vandyaS ca sarvezAM tvaM mahAn asi // BrP_36.55 //
SarveRa saha saMbanDo yasya te 'Byudayo mahAn /
kriyatAM cArur udvAhaH kimarTaM sTIyate param /
tataH praRamya himavAMs tadA mAM pratyaBAzata // BrP_36.56 //
{himavAn uvAca: }
tvam eva kAraRaM deva yasya sarvodaye mama /
prasAdaH sahasotpanno hetuS cApi tvam eva hi /
udvAhas tu yadA yAdfk tad viDatsva pitAmaha // BrP_36.57 //
{brahmovAca: }
tata evaM vacaH SrutvA girirAjasya Bo dvijAH /
udvAhaH kriyatAM deva ity ahaM coktavAn viBum // BrP_36.58 //
mAm Aha SaMkaro devo yaTezwam iti lokapaH /
tatkzaRAc ca tato viprA asmABir nirmitaM puram // BrP_36.59 //
udvAhArTaM maheSasya nAnAratnopaSoBitam /
ratnAni maRayaS citrA hemamOktikam eva ca // BrP_36.60 //
mUrtimanta upAgamya alaMcakruH purottamam /
citrA mArakatI BUmiH suvarRastamBaSoBitA // BrP_36.61 //
BAsvatsPawikaBittiS ca muktAhArapralambitA /
tasmin dvAri pure ramya udvAhArTaM vinirmitA // BrP_36.62 //
SuSuBe devadevasya maheSasya mahAtmanaH /
somAdityO samaM tatra tApayantO mahAmaRI // BrP_36.63 //
sOraBeyaM manoramyaM ganDam AdAya mArutaH /
pravavO suKasaMsparSo BavaBaktiM pradarSayan // BrP_36.64 //
samudrAs tatra catvAraH SakrAdyAS ca surottamAH /
devanadyo mahAnadyaH sidDA munaya eva ca // BrP_36.65 //
ganDarvApsarasaH sarve nAgA yakzAH sarAkzasAH /
OdakAH KecarAS cAnye kiMnarA devacAraRAH // BrP_36.66 //
tumburur nArado hAhA hUhUS cEva tu sAmagAH /
ramyARy AdAya vAdyAni tatrAjagmus tadA puram // BrP_36.67 //
fzayas tu kaTAs tatra vedagItAs tapoDanAH /
puRyAn vEvAhikAn mantrAY jepuH saMhfzwamAnasAH // BrP_36.68 //
jagato mAtaraH sarvA devakanyAS ca kftsnaSaH /
gAyanti harzitAH sarvA udvAhe paramezWinaH // BrP_36.69 //
ftavaH zaw samaM tatra nAnAganDasuKAvahAH /
udvAhaH SaMkarasyeti mUrtimanta upasTitAH // BrP_36.70 //
nIlajImUtasaMkASEr mantraDvanipraharziBiH /
kekAyamAnEH SiKiBir nftyamAnES ca sarvaSaH // BrP_36.71 //
vilolapiNgalaspazwa- vidyulleKAvihAsitA /
kumudApIqaSuklABir balAkABiS ca SoBitA // BrP_36.72 //
pratyagrasaMjAtaSilInDrakandalI BrP_36.73a
latAdrumAdyudgatapallavA SuBA BrP_36.73b
SuBAmbuDArApraRayapraboDitEr BrP_36.73c
mahAlasEr BekagaRES ca nAditA BrP_36.73d
priyezu mAnodDatamAnasAnAM BrP_36.74a
manasvinInAm api kAminInAm BrP_36.74b
mayUrakekABirutEH kzaRena BrP_36.74c
manoharEr mAnaviBaNgahetuBiH BrP_36.74d
taTA vivarRojjvalacArumUrtinA BrP_36.75a
SaSANkaleKAkuwilena sarvataH BrP_36.75b
payodasaMGAtasamIpavartinA BrP_36.75c
mahendracApena BfSaM virAjitA BrP_36.75d
vicitrapuzpAmbuBavEH suganDiBir BrP_36.76a
GanAmbusaMparkatayA suSItalEH BrP_36.76b
vikampayantI pavanEr manoharEH BrP_36.76c
surANganAnAm alakAvalIH SuBAH BrP_36.76d
garjatpayodasTagitendubimbA BrP_36.77a
navAmbusiktodakacArudUrvA BrP_36.77b
nirIkzitA sAdaram utsukABir BrP_36.77c
niSvAsaDUmraM paTikANganABiH BrP_36.77d
haMsanUpuraSabdAQyA samunnatapayoDarA /
caladvidyullatAhArA spazwapadmavilocanA // BrP_36.78 //
asitajaladaDIraDvAnavitrastahaMsA BrP_36.79a
vimalasalilaDArotpAtanamrotpalAgrA BrP_36.79b
suraBikusumareRukXptasarvANgaSoBA BrP_36.79c
giriduhitfvivAhe prAvfq AvirbaBUva BrP_36.79d
meGakaYcukanirmuktA padmakoSodBavastanI /
haMsanUpuranihrAdA sarvasasyadigantarA // BrP_36.80 //
vistIrRapulinaSroRI kUjatsArasameKalA /
praPullendIvaraSyAma- vilocanamanoharA // BrP_36.81 //
pakvabimbADarapuwA kundadantaprahAsinI /
navaSyAmalatASyAma- romarAjipuraskftA // BrP_36.82 //
candrAMSuhAravargeRa kaRWorasTalagAminA /
prahlAdayantI cetAMsi sarvezAM tridivOkasAm // BrP_36.83 //
samadAlikulodgIta- maDurasvaraBAziRI /
calatkumudasaMGAta- cArukuRqalaSoBinI // BrP_36.84 //
raktASokapraSAKotTa- pallavANguliDAriRI /
tatpuzpasaMcayamayEr vAsoBiH samalaMkftA // BrP_36.85 //
raktotpalAgracaraRA jAtIpuzpanaKAvalI /
kadalIstamBavAmorUH SaSANkavadanA taTA // BrP_36.86 //
sarvalakzaRasaMpannA sarvAlaMkAraBUzitA /
premRA spfSati kAnteva sAnurAgA manoramA // BrP_36.87 //
nirmuktAsitameGakaYcukapawA pUrRendubimbAnanA BrP_36.88a
nIlAmBojavilocanA ravikaraprodBinnapadmastanI BrP_36.88b
nAnApuzparajaHsuganDipavanaprahrAdanI cetasAM BrP_36.88c
tatrAsIt kalahaMsanUpuraravA devyA vivAhe Sarat BrP_36.88d
atyarTaSItalAmBoBiH plAvayantO diSaH sadA /
ftU hemantaSiSirO Ajagmatur atidyutI // BrP_36.89 //
tAByAm ftuByAM saMprApto himavAn sa nagottamaH /
prAleyacUrRavarziByAM kzipraM rOpyaharo baBO // BrP_36.90 //
tena prAleyavarzeRa GanenEva himAlayaH /
agADena tadA reje kzIroda iva sAgaraH // BrP_36.91 //
ftupAryayasaMprApto baBUva sa mahAgiriH /
sADUpacArAt sahasA kftArTa iva durjanaH // BrP_36.92 //
prAleyapawalacCannEH SfNgEs tu SuSuBe nagaH /
CattrEr iva mahABAgEH pARqarEH pfTivIpatiH // BrP_36.93 //
manoBavodrekakarAH surARAM BrP_36.94a
surANganAnAM ca muhuH samIrAH BrP_36.94b
svacCAmbupUrRAS ca taTA nalinyaH BrP_36.94c
padmotpalAnAM kusumEr upetAH BrP_36.94d
vivAhe gurukanyAyA vasantaH samagAd ftuH //* BrP_36.95 //
IzatsamudBinnapayoDarAgrA BrP_36.96a
nAryo yaTA ramyatarA baBUvuH BrP_36.96b
nAtyuzRaSItAni payaHsarAMsi BrP_36.96c
kiYjalkacUrREH kapilIkftAni BrP_36.96d
cakrAhvayugmEr upanAditAni BrP_36.96e
yayuH prahfzwAH suradantimuKyAH BrP_36.96f
priyaNgUS cUtataravaS cUtAMS cApi priyaNgavaH /
tarjayanta ivAnyonyaM maYjarIBiS cakASire // BrP_36.97 //
himaSfNgezu Suklezu tilakAH kusumotkarAH /
SuSuBuH kAryam uddiSya vfdDA iva samAgatAH // BrP_36.98 //
PullASokalatAs tatra rejire SAlasaMSritAH /
kAminya iva kAntAnAM kaRWAlambitabAhavaH // BrP_36.99 //
tasminn ftO SuBrakadambanIpAs BrP_36.100a
tAlAH stamAlAH saralAH kapitTAH BrP_36.100b
aSokasarjArjunakovidArAH BrP_36.101a
puMnAganAgeSvarakarRikArAH BrP_36.101b
lavaNgatAlAgurusaptaparRA BrP_36.101c
nyagroDaSoBAYjananArikelAH BrP_36.101d
vfkzAs taTAnye Palapuzpavanto BrP_36.102a
dfSyA baBUvuH sumanoharANgAH BrP_36.102b
jalASayAS cEva suvarRatoyAS BrP_36.102c
cakrANgakAraRqavahaMsajuzwAH BrP_36.102d
koyazwidAtyUhabalAkayuktA BrP_36.103a
dfSyAs tu padmotpalamInapUrRAH BrP_36.103b
KagAS ca nAnAviDaBUzitANgA BrP_36.103c
dfSyAs tu vfkzezu sucitrapakzAH BrP_36.103d
krIqAsu yuktAn aTa tarjayantaH BrP_36.104a
kurvanti SabdaM madaneritANgAH BrP_36.104b
tasmin girAv adrisutAvivAhe BrP_36.104c
vavuS ca vAtAH suKaSItalANgAH BrP_36.104d
puzpARi SuBrARy api pAtayantaH BrP_36.105a
SanEr nageByo malayAdrijAtAH BrP_36.105b
taTEva sarve ftavaS ca puRyAS BrP_36.105c
cakASire 'nyonyavimiSritANgAH BrP_36.105d
yezAM suliNgAni ca kIrtitAni BrP_36.106a
te tatra Asan sumanojYarUpAH BrP_36.106b
samadAlikulodgIta- SilAkusumasaMcayEH /
parasparaM hi mAlatyo BAvayantyo virejire // BrP_36.107 //
nIlAni nIlAmburuhEH payAMsi BrP_36.108a
gOrARi gOrES ca mfRAladaRqEH BrP_36.108b
raktES ca raktAni BfSaM kftAni BrP_36.108c
mattadvirePAvalijuzwapattrEH BrP_36.108d
hEmAni vistIrRajalezu kezucin BrP_36.109a
nirantaraM cArutarARi kezucit BrP_36.109b
vEdUryanAlAni saraHsu kezucit BrP_36.109c
prajajYire padmavanAni sarvataH BrP_36.109d
vApyas tatrABavan ramyAH kamalotpalapuzpitAH /
nAnAvihaMgasaMjuzwA hEmasopAnapaNktayaH // BrP_36.110 //
SfNgARi tasya tu gireH karRikArEH supuzpitEH /
samucCritAny aviralEr hemAnIva baBur dvijAH // BrP_36.111 //
IzadviBinnakusumEH pAwalES cApi pAwalAH /
saMbaBUvur diSaH sarvAH pavanAkampimUrtiBiH // BrP_36.112 //
kfzRArjunA daSaguRA nIlASokamahIruhAH /
girO vavfDire PullAH sparDayantaH parasparam // BrP_36.113 //
cArurAvavijuzwAni kiMSukAnAM vanAni ca /
parvatasya nitambezu sarvezu ca virejire // BrP_36.114 //
tamAlagulmEs tasyAsIc CoBA himavatas tadA /
nIlajImUtasaMGAtEr nilInEr iva saMDizu // BrP_36.115 //
nikAmapuzpEH suviSAlaSAKEH BrP_36.116a
samucCritES candanacampakES ca BrP_36.116b
pramattapuMskokilasaMpralApEr BrP_36.116c
himAcalo 'tIva tadA rarAja BrP_36.116d
SrutvA SabdaM mfdumadakalaM sarvataH kokilAnAM BrP_36.117a
caYcatpakzAH samaDurataraM nIlakaRWA vineduH BrP_36.117b
tezAM SabdEr upacitabalaH puzpacApezuhastaH BrP_36.117c
sajjIBUtas tridaSavanitA vedDum aNgezv anaNgaH BrP_36.117d
pawuH sUryAtapaS cApi prAyaSo 'lpajalASayaH /
devIvivAhasamaye grIzma AgAd DimAcalam // BrP_36.118 //
sa cApi taruBis tatra bahuBiH kusumotkarEH /
SoBayAm Asa SfNgARi prAleyAdreH samantataH // BrP_36.119 //
taTApi ca girO tatra vAyavaH sumanoharAH /
vavuH pAwalavistIrRa- kadambArjunaganDinaH // BrP_36.120 //
vApyaH praPullapadmOGa- kesarAruRamUrtayaH /
aBavaMs tawasaMGuzwa- PalahaMsakadambakAH // BrP_36.121 //
taTA kurabakAS cApi kusumApARqumUrtayaH /
sarvezu nagaSfNgezu BramarAvalisevitAH // BrP_36.122 //
bakulAS ca nitambezu viSAlezu mahIBftaH /
utsasarja manojYAni kusumAni samantataH // BrP_36.123 //
iti kusumavicitrasarvavfkzA BrP_36.124a
viviDavihaMgamanAdaramyadeSAH BrP_36.124b
himagiritanayAvivAhaBUtyE BrP_36.124c
zaq upayayur ftavo munipravIrAH BrP_36.124d
tata evaM pravftte tu sarvaBUtasamAgame /
nAnAvAdyasamAkIrRe ahaM tatra dvijAtayaH // BrP_36.125 //
SElaputrIm alaMkftya yogyABaraRasaMpadA /
puraM praveSitavAMs tAM svayam AdAya Bo dvijAH // BrP_36.126 //
tatas tu punar eveSam ahaM cEvoktavAn viBum /
havir juhomi vahnO te upADyAyapade sTitaH // BrP_36.127 //
dadAsi mahyaM yady AjYAM kartavyo 'yaM kriyAviDiH /
mAm Aha SaMkaraS cEvaM devadevo jagatpatiH // BrP_36.128 //
{Siva uvAca: }
yad uddizwaM sureSAna tat kuruzva yaTepsitam /
kartAsmi vacanaM sarvaM brahmaMs tava jagadviBo // BrP_36.129 //
{brahmovAca: }
tataS cAhaM prahfzwAtmA kuSAn AdAya satvaram /
hastaM devasya devyAS ca yogabanDena yuktavAn // BrP_36.130 //
jvalanaS ca svayaM tatra kftAYjalipuwaH sTitaH /
SrutigItEr mahAmantrEr mUrtimadBir upasTitEH // BrP_36.131 //
yaToktaviDinA hutvA sarpis tad amftaM haviH /
tatas taM jvalanaM sarvaM kArayitvA pradakziRam // BrP_36.132 //
muktvA hastasamAyogaM sahitaH sarvadEvatEH /
putrES ca mAnasEH sidDEH prahfzwenAntarAtmanA // BrP_36.133 //
vftta udvAhakAle tu praRamya ca vfzaDvajam /
yogenEva tayor viprAs tad umAparameSayoH // BrP_36.134 //
udvAhaH sa paro vftto yaM devA na viduH kvacit /
iti vaH sarvam AKyAtaM svayaMvaram idaM SuBam /
udvAhaS cEva devasya SfRuDvaM paramAdButam // BrP_36.135 //
{brahmovAca: }
aTa vftte vivAhe tu BavasyAmitatejasaH /
praharzam atulaM gatvA devAH SakrapurogamAH /
tuzwuvur vAgBir AdyABiH praRemus te maheSvaram // BrP_37.1 //
{devA UcuH: }
namaH parvataliNgAya parvateSAya vE namaH /
namaH pavanavegAya virUpAyAjitAya ca /
namaH kleSavinASAya dAtre ca SuBasaMpadAm // BrP_37.2 //
namo nIlaSiKaRqAya ambikApataye namaH /
namaH pavanarUpAya SatarUpAya vE namaH // BrP_37.3 //
namo BEravarUpAya virUpanayanAya ca /
namaH sahasranetrAya sahasracaraRAya ca // BrP_37.4 //
namo devavayasyAya vedANgAya namo namaH /
vizwamBanAya Sakrasya bAhvor vedANkurAya ca // BrP_37.5 //
carAcarADipataye SamanAya namo namaH /
salilASayaliNgAya yugAntAya namo namaH // BrP_37.6 //
namaH kapAlamAlAya kapAlasUtraDAriRe /
namaH kapAlahastAya daRqine gadine namaH // BrP_37.7 //
namas trElokyanATAya paSulokaratAya ca /
namaH KawvANgahastAya pramaTArtiharAya ca // BrP_37.8 //
namo yajYaSirohantre kfzRakeSApahAriRe /
BaganetranipAtAya pUzRo dantaharAya ca // BrP_37.9 //
namaH pinAkaSUlAsi- KaqgamudgaraDAriRe /
namo 'stu kAlakAlAya tftIyanayanAya ca // BrP_37.10 //
antakAntakfte cEva namaH parvatavAsine /
suvarRaretase cEva namaH kuRqalaDAriRe // BrP_37.11 //
dEtyAnAM yoganASAya yoginAM gurave namaH /
SaSANkAdityanetrAya lalAwanayanAya ca // BrP_37.12 //
namaH SmaSAnarataye SmaSAnavaradAya ca /
namo dEvatanATAya tryambakAya namo namaH // BrP_37.13 //
gfhasTasADave nityaM jawile brahmacAriRe /
namo muRqArDamuRqAya paSUnAM pataye namaH // BrP_37.14 //
salile tapyamAnAya yogESvaryapradAya ca /
namaH SAntAya dAntAya pralayotpattikAriRe // BrP_37.15 //
namo 'nugrahakartre ca sTitikartre namo namaH /
namo rudrAya vasava AdityAyASvine namaH // BrP_37.16 //
namaH pitre 'Ta sAMKyAya viSvedevAya vE namaH /
namaH SarvAya ugrAya SivAya varadAya ca // BrP_37.17 //
namo BImAya senAnye paSUnAM pataye namaH /
Sucaye vErihAnAya sadyojAtAya vE namaH // BrP_37.18 //
mahAdevAya citrAya vicitrAya ca vE namaH /
praDAnAyAprameyAya kAryAya kAraRAya ca // BrP_37.19 //
puruzAya namas te 'stu puruzecCAkarAya ca /
namaH puruzasaMyoga- praDAnaguRakAriRe // BrP_37.20 //
pravartakAya prakfteH puruzasya ca sarvaSaH /
kftAkftasya satkartre PalasaMyogadAya ca // BrP_37.21 //
kAlajYAya ca sarvezAM namo niyamakAriRe /
namo vEzamyakartre ca guRAnAM vfttidAya ca // BrP_37.22 //
namas te devadeveSa namas te BUtaBAvana /
Siva sOmyamuKo drazwuM Bava sOmyo hi naH praBo // BrP_37.23 //
{brahmovAca: }
evaM sa BagavAn devo jagatpatir umApatiH /
stUyamAnaH surEH sarvEr amarAn idam abravIt // BrP_37.24 //
{SrISaMkara uvAca: }
drazwuM suKaS ca sOmyaS ca devAnAm asmi BoH surAH /
varaM varayata kzipraM dAtAsmi tam asaMSayam // BrP_37.25 //
{brahmovAca: }
tatas te praRatAH sarve surA Ucus trilocanam //* BrP_37.26 //
{devA UcuH: }
tavEva Bagavan haste vara ezo 'vatizWatAm /
yadA kAryaM tadA nas tvaM dAsyase varam Ipsitam // BrP_37.27 //
{brahmovAca: }
evam astv iti tAn uktvA visfjya ca surAn haraH /
lokAMS ca pramaTEH sArDaM viveSa BavanaM svakam // BrP_37.28 //
yas tu harotsavam adButam enaM BrP_37.29a
gAyati dEvataviprasamakzam BrP_37.29b
so 'pratirUpagaReSasamAno BrP_37.29c
dehaviparyayam etya suKI syAt BrP_37.29d
{brahmovAca: }
vipravaryAH stavaM hImaM SfRuyAd vA paWec ca yaH /
sa sarvalokago devEH pUjyate 'mararAq iva // BrP_37.30 //
{brahmovAca: }
pravizwe BavanaM deve sUpavizwe varAsane /
sa vakro manmaTaH krUro devaM vedDumanA Bavat // BrP_38.1 //
tam anAcArasaMyuktaM durAtmAnaM kulADamam /
lokAn sarvAn pIqayantaM sarvANgAvaraRAtmakam // BrP_38.2 //
fzIRAM viGnakartAraM niyamAnAM vratEH saha /
cakrAhvayasya rUpeRa ratyA saha samAgatam // BrP_38.3 //
aTAtatAyinaM viprA vedDukAmaM sureSvaraH /
nayanena tftIyena sAvajYaM samavEkzata // BrP_38.4 //
tato 'sya netrajo vahnir jvAlAmAlAsahasravAn /
sahasA ratiBartAram adahat saparicCadam // BrP_38.5 //
sa dahyamAnaH karuRam Arto 'kroSata visvaram /
prasAdayaMS ca taM devaM papAta DaraRItale // BrP_38.6 //
aTa so 'gniparItANgo manmaTo lokatApanaH /
papAta sahasA mUrCAM kzaRena samapadyata // BrP_38.7 //
patnI tu karuRaM tasya vilalApa suduHKitA /
devIM devaM ca duHKArtA ayAcat karuRAvatI // BrP_38.8 //
tasyAS ca karuRAM jYAtvA devO tO karuRAtmakO /
Ucatus tAM samAlokya samASvAsya ca duHKitAm // BrP_38.9 //
{umAmaheSvarAv UcatuH: }
dagDa eva DruvaM Badre nAsyotpattir ihezyate /
aSarIro 'pi te Badre kAryaM sarvaM karizyati // BrP_38.10 //
yadA tu vizRur BagavAn vasudevasutaH SuBe /
tadA tasya suto yaS ca patis te saMBavizyati // BrP_38.11 //
{brahmovAca: }
tataH sA tu varaM labDvA kAmapatnI SuBAnanA /
jagAmezwaM tadA deSaM prItiyuktA gataklamA // BrP_38.12 //
dagDvA kAmaM tato viprAH sa tu devo vfzaDvajaH /
reme tatromayA sArDaM prahfzwas tu himAcale // BrP_38.13 //
kandarezu ca ramyezu padminIzu guhAsu ca /
nirJarezu ca ramyezu karRikAravanezu ca // BrP_38.14 //
nadItIrezu kAntezu kiMnarAcaritezu ca /
SfNgezu SElarAjasya taqAgezu saraHsu ca // BrP_38.15 //
vanarAjizu ramyAsu nAnApakzirutezu ca /
tIrTezu puRyatoyezu munInAm ASramezu ca // BrP_38.16 //
etezu puRyezu manoharezu BrP_38.17a
deSezu vidyADaraBUzitezu BrP_38.17b
ganDarvayakzAmarasevitezu BrP_38.17c
reme sa devyA sahitas trinetraH BrP_38.17d
devEH sahendrEr muniyakzasidDEr BrP_38.18a
ganDarvavidyADaradEtyamuKyEH BrP_38.18b
anyES ca sarvEr viviDEr vfto 'sO BrP_38.18c
tasmin nage harzam avApa SaMBuH BrP_38.18d
nftyanti tatrApsarasaH sureSA BrP_38.19a
gAyanti ganDarvagaRAH prahfzwAH BrP_38.19b
divyAni vAdyAny aTa vAdayanti BrP_38.19c
kecid drutaM devavaraM stuvanti BrP_38.19d
evaM sa devaH svagaREr upeto BrP_38.20a
mahAbalEH SakrayamAgnitulyEH BrP_38.20b
devyAH priyArTaM BaganetrahantA BrP_38.20c
giriM na tatyAja tadA mahAtmA BrP_38.20d
{fzaya UcuH: }
devyAH samaM tu BagavAMs tizWaMs tatra sa kAmahA /
akarot kiM mahAdeva etad icCAma veditum // BrP_38.21 //
{brahmovAca: }
BagavAn himavacCfNge sa hi devyAH priyecCayA /
gaReSEr viviDAkArEr hAsaM saMjanayan muhuH // BrP_38.22 //
devIM bAlendutilako ramayaMS ca rarAma ca /
mahAnuBAvEH sarvajYEH kAmarUpaDarEH SuBEH // BrP_38.23 //
aTa devy AsasAdEkA mAtaraM parameSvarI /
AsInAM kAYcane SuBra Asane paramAdBute // BrP_38.24 //
aTa dfzwvA satIM devIm AgatAM surarUpiRIm /
Asanena mahArheRa SaMpAdayad aninditAm /
AsInAM tAm aTovAca menA himavataH priyA // BrP_38.25 //
{menovAca: }
cirasyAgamanaM te 'dya vada putri SuBekzaRe /
daridrA krIqanEs tvaM hi BartrA krIqasi saMgatA // BrP_38.26 //
ye daridrA Bavanti sma taTEva ca nirASrayAH /
ume ta evaM krIqanti yaTA tava patiH SuBe // BrP_38.27 //
{brahmovAca: }
sEvam uktATa mAtrA tu nAtihfzwamanA Bavat /
mahatyA kzamayA yuktA na kiMcit tAm uvAca ha /
visfzwA ca tadA mAtrA gatvA devam uvAca ha // BrP_38.28 //
{pArvaty uvAca: }
Bagavan devadeveSa neha vatsyAmi BUDare /
anyaM kuru mamAvAsaM Buvanezu mahAdyute // BrP_38.29 //
{deva uvAca: }
sadA tvam ucyamAnA vE mayA vAsArTam ISvari /
anyaM na rocitavatI vAsaM vE devi karhicit // BrP_38.30 //
idAnIM svayam eva tvaM vAsam anyatra SoBane /
kasmAn mfgayase devi brUhi tan me Sucismite // BrP_38.31 //
{devy uvAca: }
gfhaM gatAsmi deveSa pitur adya mahAtmanaH /
dfzwvA ca tatra me mAtA vijane lokaBAvane // BrP_38.32 //
AsanAdiBir aByarcya sA mAm evam aBAzata /
ume tava sadA BartA daridraH krIqanEH SuBe // BrP_38.33 //
krIqate nahi devAnAM krIqA Bavati tAdfSI /
yat kila tvaM mahAdeva gaRES ca viviDEs taTA /
ramase tad anizwaM hi mama mAtur vfzaDvaja // BrP_38.34 //
{brahmovAca: }
tato devaH prahasyAha devIM hAsayituM praBuH //* BrP_38.35 //
{deva uvAca: }
evam eva na saMdehaH kasmAn manyur aBUt tava /
kfttivAsA hy avAsAS ca SmaSAnanilayaS ca ha // BrP_38.36 //
aniketo hy araRyezu parvatAnAM guhAsu ca /
vicarAmi gaREr nagnEr vfto 'mBojavilocane // BrP_38.37 //
mA kruDo devi mAtre tvaM taTyaM mAtAvadat tava /
nahi mAtfsamo banDur jantUnAm asti BUtale // BrP_38.38 //
{devy uvAca: }
na me 'sti banDuBiH kiMcit kftyaM suravareSvara /
taTA kuru mahAdeva yaTAhaM suKam ApnuyAm // BrP_38.39 //
{brahmovAca: }
SrutvA sa devyA vacanaM sureSas BrP_38.40a
tasyAH priyArTe svagiriM vihAya BrP_38.40b
jagAma meruM surasidDasevitaM BrP_38.40c
BAryAsahAyaH svagaRES ca yuktaH BrP_38.40d
{fzaya UcuH: }
prAcetasasya dakzasya kaTaM vEvasvate 'ntare /
vinASam agamad brahman hayameDaH prajApateH // BrP_39.1 //
devyA manyukftaM budDvA krudDaH sarvAtmakaH praBuH /
kaTaM vinASito yajYo dakzasyAmitatejasaH /
mahAdevena rozAd vE tan naH prabrUhi vistarAt // BrP_39.2 //
{brahmovAca: }
varRayizyAmi vo viprA mahAdevena vE yaTA /
kroDAd viDvaMsito yajYo devyAH priyacikIrzayA // BrP_39.3 //
purA meror dvijaSrezWAH SfNgaM trElokyapUjitam /
jyotiHsTalaM nAma citraM sarvaratnaviBUzitam // BrP_39.4 //
aprameyam anADfzyaM sarvalokanamaskftam /
tatra devo giritawe sarvaDAtuvicitrite // BrP_39.5 //
paryaNka iva vistIrRa upavizwo baBUva ha /
SElarAjasutA cAsya nityaM pArSvasTitABavat // BrP_39.6 //
AdityAS ca mahAtmAno vasavaS ca mahOjasaH /
taTEva ca mahAtmAnAv aSvinO BizajAM varO // BrP_39.7 //
taTA vESravaRo rAjA guhyakEH parivAritaH /
yakzARAm ISvaraH SrImAn kElAsanilayaH praBuH // BrP_39.8 //
upAsate mahAtmAnam uSanA ca mahAmuniH /
sanatkumArapramuKAs taTEva paramarzayaH // BrP_39.9 //
aNgiraHpramuKAS cEva taTA devarzayo 'pi ca /
viSvAvasuS ca ganDarvas taTA nAradaparvatO // BrP_39.10 //
apsarogaRasaMGAS ca samAjagmur anekaSaH /
vavO suKaSivo vAyur nAnAganDavahaH SuciH // BrP_39.11 //
sarvartukusumopetaH puzpavanto 'Bavan drumAH /
taTA vidyADarAH sADyAH sidDAS cEva tapoDanAH // BrP_39.12 //
mahAdevaM paSupatiM paryupAsata tatra vE /
BUtAni ca taTAnyAni nAnArUpaDarARy aTa // BrP_39.13 //
rAkzasAS ca mahArOdrAH piSAcAS ca mahAbalAH /
bahurUpaDarA DfzwA nAnApraharaRAyuDAH // BrP_39.14 //
devasyAnucarAs tatra tasTur vESvAnaropamAH /
nandISvaraS ca BagavAn devasyAnumate sTitaH // BrP_39.15 //
pragfhya jvalitaM SUlaM dIpyamAnaM svatejasA /
gaNgA ca saritAM SrezWA sarvatIrTajalodBavA // BrP_39.16 //
paryupAsata taM devaM rUpiRI dvijasattamAH /
evaM sa BagavAMs tatra pUjyamAnaH surarziBiH // BrP_39.17 //
devES ca sumahABAgEr mahAdevo vyatizWata /
kasyacit tv aTa kAlasya dakzo nAma prajApatiH // BrP_39.18 //
pUrvoktena viDAnena yakzyamARo 'Byapadyata /
tatas tasya maKe devAH sarve SakrapurogamAH // BrP_39.19 //
svargasTAnAd aTAgamya dakzam Apedire taTA /
te vimAnEr mahAtmAno jvaladBir jvalanapraBAH // BrP_39.20 //
devasyAnumate 'gacCan gaNgAdvAram iti SrutiH /
ganDarvApsarasAkIrRaM nAnAdrumalatAvftam // BrP_39.21 //
fzisidDEH parivftaM dakzaM DarmaBftAM varam /
pfTivyAm antarikze ca ye ca svarlokavAsinaH // BrP_39.22 //
sarve prAYjalayo BUtvA upatasTuH prajApatim /
AdityA vasavo rudrAH sADyAH sarve marudgaRAH // BrP_39.23 //
vizRunA sahitAH sarva AgatA yajYaBAginaH /
UzmapA DUmapAS cEva AjyapAH somapAs taTA // BrP_39.24 //
aSvinO marutaS cEva nAnAdevagaREH saha /
ete cAnye ca bahavo BUtagrAmAs taTEva ca // BrP_39.25 //
jarAyujARqajAS cEva taTEva svedajodBidaH /
AgatAH sattriRaH sarve devAH strIBiH saharziBiH // BrP_39.26 //
virAjante vimAnasTA dIpyamAnA ivAgnayaH /
tAn dfzwvA manyunAvizwo daDIcir vAkyam abravIt // BrP_39.27 //
{daDIcir uvAca: }
apUjyapUjane cEva pUjyAnAM cApy apUjane /
naraH pApam avApnoti mahad vE nAtra saMSayaH // BrP_39.28 //
{brahmovAca: }
evam uktvA tu viprarziH punar dakzam aBAzata //* BrP_39.29 //
{daDIcir uvAca: }
pUjyaM ca paSuBartAraM kasmAn nArcayase praBum // BrP_39.30 //
{dakza uvAca: }
santi me bahavo rudrAH SUlahastAH kapardinaH /
ekAdaSasTAnagatA nAnyaM vidmo maheSvaram // BrP_39.31 //
{daDIcir uvAca: }
sarvezAm ekamantro 'yaM mameSo na nimantritaH /
yaTAhaM SaMkarAd UrDvaM nAnyaM paSyAmi dEvatam /
taTA dakzasya vipulo yajYo 'yaM na Bavizyati // BrP_39.32 //
{dakza uvAca: }
{ dakza uvAca: }
vizRoS ca BAgA viviDAH pradattAs BrP_39.33a
taTA ca rudreBya uta pradattAH BrP_39.33b
anye 'pi devA nijaBAgayuktA BrP_39.33c
dadAmi BAgaM na tu SaMkarAya BrP_39.33d
{brahmovAca: }
gatAs tu devatA jYAtvA SElarAjasutA tadA /
uvAca vacanaM SarvaM devaM paSupatiM patim // BrP_39.34 //
{umovAca: }
Bagavan kutra yAnty ete devAH SakrapurogamAH /
brUhi tattvena tattvajYa saMSayo me mahAn ayam // BrP_39.35 //
{maheSvara uvAca: }
dakzo nAma mahABAge prajAnAM patir uttamaH /
hayameDena yajate tatra yAnti divOkasaH // BrP_39.36 //
{devy uvAca: }
yajYam etaM mahABAga kimarTaM nAnugacCasi /
kena vA pratizeDena gamanaM te na vidyate // BrP_39.37 //
{maheSvara uvAca: }
surEr eva mahABAge sarvam etad anuzWitam /
yajYezu mama sarvezu na BAga upakalpitaH // BrP_39.38 //
pUrvAgatena gantavyaM mArgeRa varavarRini /
na me surAH prayacCanti BAgaM yajYasya DarmataH // BrP_39.39 //
{umovAca: }
Bagavan sarvadevezu praBAvAByaDiko guREH /
ajeyaS cApy aDfzyaS ca tejasA yaSasA SriyA // BrP_39.40 //
anena tu mahABAga pratizeDena BAgataH /
atIva duHKam ApannA vepaTuS ca mahAn ayam // BrP_39.41 //
kiM nAma dAnaM niyamaM tapo vA BrP_39.42a
kuryAm ahaM yena patir mamAdya BrP_39.42b
laBeta BAgaM BagavAn acintyo BrP_39.42c
yajYasya cendrAdyamarEr vicitram BrP_39.42d
{brahmovAca: }
evaM bruvARAM BagavAn vicintya BrP_39.43a
patnIM prahfzwaH kzuBitAm uvAca BrP_39.43b
{maheSvara uvAca: }
na vetsi mAM devi kfSodarANgi BrP_39.43c
kiM nAma yuktaM vacanaM tavedam BrP_39.43d
ahaM vijAnAmi viSAlanetre BrP_39.44a
DyAnena sarve ca vidanti santaH BrP_39.44b
tavAdya mohena sahendradevA BrP_39.44c
lokatrayaM sarvam aTo vinazwam BrP_39.44d
mAm aDvareSaM nitarAM stuvanti BrP_39.45a
raTaMtaraM sAma gAyanti mahyam BrP_39.45b
mAM brAhmaRA brahmamantrEr yajanti BrP_39.45c
mamADvaryavaH kalpayante ca BAgam BrP_39.45d
{devy uvAca: }
vikatTase prAkftavat sarvastrIjanasaMsadi /
stOzi garvAyase cApi svam AtmAnaM na saMSayaH // BrP_39.46 //
{BagavAn uvAca: }
nAtmAnaM stOmi deveSi yaTA tvam anugacCasi /
saMsrakzyAmi varArohe BAgArTe varavarRini // BrP_39.47 //
{brahmovAca: }
ity uktvA BagavAn patnIm umAM prAREr api priyAm /
so 'sfjad BagavAn vaktrAd BUtaM kroDAgnisaMBavam // BrP_39.48 //
tam uvAca maKaM gacCa dakzasya tvaM maheSvaraH /
nASayASu kratuM tasya dakzasya madanujYayA // BrP_39.49 //
{brahmovAca: }
tato rudraprayuktena siMhavezeRa lIlayA /
devyA manyukftaM jYAtvA hato dakzasya sa kratuH // BrP_39.50 //
manyunA ca mahABImA BadrakAlI maheSvarI /
AtmanaH karmasAkzitve tena sArDaM sahAnugA // BrP_39.51 //
sa eza BagavAn kroDaH pretAvAsakftAlayaH /
vIraBadreti viKyAto devyA manyupramArjakaH // BrP_39.52 //
so 'sfjad romakUpeBya AtmanEva gaReSvarAn /
rudrAnugAn gaRAn rOdrAn rudravIryaparAkramAn // BrP_39.53 //
rudrasyAnucarAH sarve sarve rudraparAkramAH /
te nipetus tatas tUrRaM SataSo 'Ta sahasraSaH // BrP_39.54 //
tataH kilakilASabda AkASaM pUrayann iva /
samaBUt sumahAn viprAH sarvarudragaREH kftaH // BrP_39.55 //
tena Sabdena mahatA trastAH sarve divOkasaH /
parvatAS ca vyaSIryanta cakampe ca vasuMDarA // BrP_39.56 //
marutaS ca vavuH krUrAS cukzuBe varuRAlayaH /
agnayo vE na dIpyante na cAdIpyata BAskaraH // BrP_39.57 //
grahA nEva prakASante nakzatrARi na tArakAH /
fzayo na praBAsante na devA na ca dAnavAH // BrP_39.58 //
evaM hi timirIBUte nirdahanti gaReSvarAH /
praBaYjanty apare yUpAn GorAn utpAwayanti ca // BrP_39.59 //
praRadanti taTA cAnye vikurvanti taTA pare /
tvaritaM vE praDAvanti vAyuvegA manojavAH // BrP_39.60 //
cUrRyante yajYapAtrARi yajYasyAyatanAni ca /
SIryamARAny adfSyanta tArA iva naBastalAt // BrP_39.61 //
divyAnnapAnaBakzyARAM rASayaH parvatopamAH /
kzIranadyas taTA cAnyA GftapAyasakardamAH // BrP_39.62 //
maDumaRqodakA divyAH KaRqaSarkaravAlukAH /
zaqrasAn nivahanty anyA guqakulyA manoramAH // BrP_39.63 //
uccAvacAni mAMsAni BakzyARi viviDAni ca /
yAni kAni ca divyAni lehyacozyARi yAni ca // BrP_39.64 //
BuYjanti viviDEr vaktrEr vilumpanti kzipanti ca /
rudrakopA mahAkopAH kAlAgnisadfSopamAH // BrP_39.65 //
Bakzayanto 'Ta SElABA BIzayantaS ca sarvataH /
krIqanti viviDAkArAS cikzipuH surayozitaH // BrP_39.66 //
evaM gaRAS ca tEr yukto vIraBadraH pratApavAn /
rudrakopaprayuktaS ca sarvadevEH surakzitam // BrP_39.67 //
taM yajYam adahac CIGraM BadrakAlyAH samIpataH /
cakrur anye taTA nAdAn sarvaBUtaBayaMkarAn // BrP_39.68 //
CittvA Siro 'nye yajYasya vyanadanta BayaMkaram /
tataH SakrAdayo devA dakzaS cEva prajApatiH /
UcuH prAYjalayo BUtvA kaTyatAM ko BavAn iti // BrP_39.69 //
{vIraBadra uvAca: }
nAhaM devo na dEtyo vA na ca Boktum ihAgataH /
nEva drazwuM ca devendrA na ca kOtUhalAnvitAH // BrP_39.70 //
dakzayajYavinASArTaM saMprApto 'haM surottamAH /
vIraBadreti viKyAto rudrakopAd viniHsftaH // BrP_39.71 //
BadrakAlI ca viKyAtA devyAH kroDAd vinirgatA /
prezitA devadevena yajYAntikam upAgatA // BrP_39.72 //
SaraRaM gacCa rAjendra devadevam umApatim /
varaM kroDo 'pi devasya na varaH paricArakEH // BrP_39.73 //
{brahmovAca: }
niKAtotpAwitEr yUpEr apavidDEs tatas tataH /
utpatadBiH patadBiS ca gfDrEr AmizagfDnuBiH // BrP_39.74 //
pakzavAtavinirDUtEH SivArutavinAditEH /
sa tasya yajYo nfpater bADyamAnas tadA gaREH // BrP_39.75 //
AsTAya mfgarUpaM vE Kam evAByapatat tadA /
taM tu yajYaM taTArUpaM gacCantam upalaBya saH // BrP_39.76 //
Danur AdAya bARaM ca tadarTam agamat praBuH /
tatas tasya gaReSasya kroDAd amitatejasaH // BrP_39.77 //
lalAwAt prasfto GoraH svedabindur baBUva ha /
tasmin patitamAtre ca svedabindO tadA Buvi // BrP_39.78 //
prAdurBUto mahAn agnir jvalatkAlAnalopamaH /
tatrodapadyata tadA puruzo dvijasattamAH // BrP_39.79 //
hrasvo 'timAtro raktAkzo haricCmaSrur viBIzaRaH /
UrDvakeSo 'tiromANgaH SoRakarRas taTEva ca // BrP_39.80 //
karAlakfzRavarRaS ca raktavAsAs taTEva ca /
taM yajYaM sa mahAsattvo 'dahat kakzam ivAnalaH // BrP_39.81 //
devAS ca pradrutAH sarve gatA BItA diSo daSa /
tena tasmin vicaratA vikrameRa tadA tu vE // BrP_39.82 //
pfTivI vyacalat sarvA saptadvIpA samantataH /
mahABUte pravftte tu devalokaBayaMkare // BrP_39.83 //
tadA cAhaM mahAdevam abravaM pratipUjayan /
Bavate 'pi surAH sarve BAgaM dAsyanti vE praBo // BrP_39.84 //
kriyatAM pratisaMhAraH sarvadeveSvara tvayA /
imAS ca devatAH sarvA fzayaS ca sahasraSaH // BrP_39.85 //
tava kroDAn mahAdeva na SAntim upaleBire /
yaS cEza puruzo jAtaH svedajas te surarzaBa // BrP_39.86 //
jvaro nAmEza DarmajYa lokezu pracarizyati /
ekIBUtasya na hy asya DAraRe tejasaH praBo // BrP_39.87 //
samarTA sakalA pfTvI bahuDA sfjyatAm ayam /
ity uktaH sa mayA devo BAge cApi prakalpite // BrP_39.88 //
BagavAn mAM taTety Aha devadevaH pinAkaDfk /
parAM ca prItim agamat sa svayaM ca pinAkaDfk // BrP_39.89 //
dakzo 'pi manasA devaM BavaM SaraRam anvagAt /
prARApAnO samAruDya cakzuHsTAne prayatnataH // BrP_39.90 //
viDArya sarvato dfzwiM bahudfzwir amitrajit /
smitaM kftvAbravId vAkyaM brUhi kiM karavARi te // BrP_39.91 //
SrAvite ca mahAKyAne devAnAM pitfBiH saha /
tam uvAcAYjaliM kftvA dakzo devaM prajApatiH /
BItaH SaNkitacittas tu sabAzpavadanekzaRaH // BrP_39.92 //
{dakza uvAca: }
yadi prasanno BagavAn yadi vAhaM tava priyaH /
yadi cAham anugrAhyo yadi deyo varo mama // BrP_39.93 //
yad BakzyaM BakzitaM pItaM trAsitaM yac ca nASitam /
cUrRIkftApavidDaM ca yajYasaMBAram IdfSam // BrP_39.94 //
dIrGakAlena mahatA prayatnena ca saMcitam /
na ca miTyA Baven mahyaM tvatprasAdAn maheSvara // BrP_39.95 //
{brahmovAca: }
taTAstv ity Aha BagavAn Baganetraharo haraH /
DarmADyakzaM mahAdevaM tryambakaM ca prajApatiH // BrP_39.96 //
jAnuByAm avanIM gatvA dakzo labDvA BavAd varam /
nAmnAM cAzwasahasreRa stutavAn vfzaBaDvajam // BrP_39.97 //
{brahmovAca: }
evaM dfzwvA tadA dakzaH SaMBor vIryaM dvijottamAH /
prAYjaliH praRato BUtvA saMstotum upacakrame // BrP_40.1 //
{dakza uvAca: }
namas te devadeveSa namas te 'nDakasUdana /
devendra tvaM balaSrezWa devadAnavapUjita // BrP_40.2 //
sahasrAkza virUpAkza tryakza yakzADipapriya /
sarvataHpARipAdas tvaM sarvatokziSiromuKaH // BrP_40.3 //
sarvataHSrutimAMl loke sarvam Avftya tizWasi /
SaNkukarRo mahAkarRaH kumBakarRo 'rRavAlayaH // BrP_40.4 //
gajendrakarRo gokarRaH SatakarRo namo 'stu te /
SatodaraH SatAvartaH SatajihvaH sanAtanaH // BrP_40.5 //
gAyanti tvAM gAyatriRo arcayanty arkam arkiRaH /
devadAnavagoptA ca brahmA ca tvaM SatakratuH // BrP_40.6 //
mUrtimAMs tvaM mahAmUrtiH samudraH sarasAM niDiH /
tvayi sarvA devatA hi gAvo gozWa ivAsate // BrP_40.7 //
tvattaH SarIre paSyAmi somam agnijaleSvaram /
Adityam aTa vizRuM ca brahmARaM sabfhaspatim // BrP_40.8 //
kriyA karaRakArye ca kartA kAraRam eva ca /
asac ca sadasac cEva taTEva praBavAvyayO // BrP_40.9 //
namo BavAya SarvAya rudrAya varadAya ca /
paSUnAM pataye cEva namo 'stv anDakaGAtine // BrP_40.10 //
trijawAya triSIrzAya triSUlavaraDAriRe /
tryambakAya trinetrAya tripuraGnAya vE namaH // BrP_40.11 //
namaS caRqAya muRqAya viSvacaRqaDarAya ca /
daRqine SaNkukarRAya daRqidaRqAya vE namaH // BrP_40.12 //
namo 'rDadaRqikeSAya SuzkAya vikftAya ca /
vilohitAya DUmrAya nIlagrIvAya vE namaH // BrP_40.13 //
namo 'stv apratirUpAya virUpAya SivAya ca /
sUryAya sUryapataye sUryaDvajapatAkine // BrP_40.14 //
namaH pramaTanASAya vfzaskanDAya vE namaH /
namo hiraRyagarBAya hiraRyakavacAya ca // BrP_40.15 //
hiraRyakftacUqAya hiraRyapataye namaH /
SatruGAtAya caRqAya parRasaMGaSayAya ca // BrP_40.16 //
namaH stutAya stutaye stUyamAnAya vE namaH /
sarvAya sarvaBakzAya sarvaBUtAntarAtmane // BrP_40.17 //
namo homAya mantrAya SuklaDvajapatAkine /
namo 'namyAya namyAya namaH kilakilAya ca // BrP_40.18 //
namas tvAM SayamAnAya SayitAyotTitAya ca /
sTitAya DAvamAnAya kubjAya kuwilAya ca // BrP_40.19 //
namo nartanaSIlAya muKavAditrakAriRe /
bADApahAya lubDAya gItavAditrakAriRe // BrP_40.20 //
namo jyezWAya SrezWAya balapramaTanAya ca /
ugrAya ca namo nityaM namaS ca daSabAhave // BrP_40.21 //
namaH kapAlahastAya sitaBasmapriyAya ca /
viBIzaRAya BImAya BIzmavrataDarAya ca // BrP_40.22 //
nAnAvikftavaktrAya KaqgajihvogradaMzwriRe /
pakzamAsalavArDAya tumbIvIRApriyAya ca // BrP_40.23 //
aGoraGorarUpAya GorAGoratarAya ca /
namaH SivAya SAntAya namaH SAntatamAya ca // BrP_40.24 //
namo budDAya SudDAya saMviBAgapriyAya ca /
pavanAya pataMgAya namaH sAMKyaparAya ca // BrP_40.25 //
namaS caRqEkaGaRwAya GaRwAjalpAya GaRwine /
sahasraSataGaRwAya GaRwAmAlApriyAya ca // BrP_40.26 //
prARadaRqAya nityAya namas te lohitAya ca /
hUMhUMkArAya rudrAya BagAkArapriyAya ca // BrP_40.27 //
namo 'pAravate nityaM girivfkzapriyAya ca /
namo yajYADipataye BUtAya prasutAya ca // BrP_40.28 //
yajYavAhAya dAntAya tapyAya ca BagAya ca /
namas tawAya tawyAya tawinIpataye namaH // BrP_40.29 //
annadAyAnnapataye namas tv annaBujAya ca /
namaH sahasraSIrzAya sahasracaraRAya ca // BrP_40.30 //
sahasrodDataSUlAya sahasranayanAya ca /
namo bAlArkavarRAya bAlarUpaDarAya ca // BrP_40.31 //
namo bAlArkarUpAya bAlakrIqanakAya ca /
namaH SudDAya budDAya kzoBaRAya kzayAya ca // BrP_40.32 //
taraMgANkitakeSAya muktakeSAya vE namaH /
namaH zawkarmanizWAya trikarmaniyatAya ca // BrP_40.33 //
varRASramARAM viDivat pfTagDarmapravartine /
namaH SrezWAya jyezWAya namaH kalakalAya ca // BrP_40.34 //
SvetapiNgalanetrAya kfzRaraktekzaRAya ca /
DarmakAmArTamokzAya kraTAya kraTanAya ca // BrP_40.35 //
sAMKyAya sAMKyamuKyAya yogADipataye namaH /
namo raTyADiraTyAya catuzpaTapaTAya ca // BrP_40.36 //
kfzRAjinottarIyAya vyAlayajYopavItine /
ISAna rudrasaMGAta harikeSa namo 'stu te // BrP_40.37 //
tryambakAyAmbikAnATa vyaktAvyakta namo 'stu te /
kAlakAmadakAmaGna duzwodvfttanizUdana // BrP_40.38 //
sarvagarhita sarvaGna sadyojAta namo 'stu te /
unmAdana SatAvarta- gaNgAtoyArdramUrDaja // BrP_40.39 //
candrArDasaMyugAvarta meGAvarta namo 'stu te /
namo 'nnadAnakartre ca annadapraBave namaH // BrP_40.40 //
annaBoktre ca goptre ca tvam eva pralayAnala /
jarAyujARqajAS cEva svedajodBijja eva ca // BrP_40.41 //
tvam eva devadeveSa BUtagrAmaS caturviDaH /
carAcarasya srazwA tvaM pratihartA tvam eva ca // BrP_40.42 //
tvam eva brahmA viSveSa apsu brahma vadanti te /
sarvasya paramA yoniH suDAMSo jyotizAM niDiH // BrP_40.43 //
fksAmAni taTOMkAram Ahus tvAM brahmavAdinaH /
hAyi hAyi hare hAyi huvAhAveti vAsakft // BrP_40.44 //
gAyanti tvAM suraSrezWAH sAmagA brahmavAdinaH /
yajurmaya fNmayaS ca sAmATarvayutas taTA // BrP_40.45 //
paWyase brahmavidBis tvaM kalpopanizadAM gaREH /
brAhmaRAH kzatriyA vESyAH SUdrA varRASramAS ca ye // BrP_40.46 //
tvam evASramasaMGAS ca vidyut stanitam eva ca /
saMvatsaras tvam ftavo mAsA mAsArDam eva ca // BrP_40.47 //
kalA kAzWA nimezAS ca nakzatrARi yugAni ca /
vfzARAM kakudaM tvaM hi girIRAM SiKarARi ca // BrP_40.48 //
siMho mfgARAM patayas takzakAnantaBoginAm /
kzIrodo hy udaDInAM ca mantrARAM praRavas taTA // BrP_40.49 //
vajraM praharaRAnAM ca vratAnAM satyam eva ca /
tvam evecCA ca dvezaS ca rAgo mohaH SamaH kzamA // BrP_40.50 //
vyavasAyo Dftir loBaH kAmakroDO jayAjayO /
tvaM gadI tvaM SarI cApI KawvANgI mudgarI taTA // BrP_40.51 //
CettA BettA prahartA ca netA mantAsi no mataH /
daSalakzaRasaMyukto Darmo 'rTaH kAma eva ca // BrP_40.52 //
induH samudraH saritaH palvalAni sarAMsi ca /
latAvallyas tfROzaDyaH paSavo mfgapakziRaH // BrP_40.53 //
dravyakarmaguRAramBaH kAlapuzpaPalapradaH /
AdiS cAntaS ca maDyaS ca gAyatry oMkAra eva ca // BrP_40.54 //
harito lohitaH kfzRo nIlaH pItas taTA kzaRaH /
kadruS ca kapilo baBruH kapoto macCakas taTA // BrP_40.55 //
suvarRaretA viKyAtaH suvarRaS cApy aTo mataH /
suvarRanAmA ca taTA suvarRapriya eva ca // BrP_40.56 //
tvam indraS ca yamaS cEva varuRo Danado 'nalaH /
utPullaS citraBAnuS ca svarBAnur BAnur eva ca // BrP_40.57 //
hotraM hotA ca homyaM ca hutaM cEva taTA praBuH /
trisOparRas taTA brahman yajuzAM Satarudriyam // BrP_40.58 //
pavitraM ca pavitrARAM maNgalAnAM ca maNgalam /
prARaS ca tvaM rajaS ca tvaM tamaH sattvayutas taTA // BrP_40.59 //
prARo 'pAnaH samAnaS ca udAno vyAna eva ca /
unmezaS ca nimezaS ca kzuttfNjfmBA taTEva ca // BrP_40.60 //
lohitANgaS ca daMzwrI ca mahAvaktro mahodaraH /
SuciromA haricCmaSrur UrDvakeSaS calAcalaH // BrP_40.61 //
gItavAditranftyANgo gItavAdanakapriyaH /
matsyo jAlo jalo 'jayyo jalavyAlaH kuwIcaraH // BrP_40.62 //
vikAlaS ca sukAlaS ca duzkAlaH kAlanASanaH /
mftyuS cEvAkzayo 'ntaS ca kzamAmAyAkarotkaraH // BrP_40.63 //
saMvarto vartakaS cEva saMvartakabalAhakO /
GaRwAkI GaRwakI GaRwI cUqAlo lavaRodaDiH // BrP_40.64 //
brahmA kAlAgnivaktraS ca daRqI muRqas tridaRqaDfk /
caturyugaS caturvedaS caturhotraS catuzpaTaH // BrP_40.65 //
cAturASramyanetA ca cAturvarRyakaraS ca ha /
kzarAkzaraH priyo DUrto gaREr gaRyo gaRADipaH // BrP_40.66 //
raktamAlyAmbaraDaro girISo girijApriyaH /
SilpISaH SilpinaH SrezWaH sarvaSilpipravartakaH // BrP_40.67 //
BaganetrAntakaS caRqaH pUzRo dantavinASanaH /
svAhA svaDA vazawkAro namaskAra namo 'stu te // BrP_40.68 //
gUQavrataS ca gUQaS ca gUQavratanizevitaH /
taraRas tAraRaS cEva sarvaBUtezu tAraRaH // BrP_40.69 //
DAtA viDAtA saMDAtA niDAtA DAraRo DaraH /
tapo brahma ca satyaM ca brahmacaryaM taTArjavam // BrP_40.70 //
BUtAtmA BUtakfd BUto BUtaBavyaBavodBavaH /
BUr BuvaH svaritaS cEva BUto hy agnir maheSvaraH // BrP_40.71 //
brahmAvartaH surAvartaH kAmAvarta namo 'stu te /
kAmabimbavinirhantA karRikArasrajapriyaH // BrP_40.72 //
gonetA gopracAraS ca govfzeSvaravAhanaH /
trElokyagoptA govindo goptA gogarga eva ca // BrP_40.73 //
aKaRqacandrABimuKaH sumuKo durmuKo 'muKaH /
caturmuKo bahumuKo raRezv aBimuKaH sadA // BrP_40.74 //
hiraRyagarBaH Sakunir Danado 'rTapatir virAw /
aDarmahA mahAdakzo daRqaDAro raRapriyaH // BrP_40.75 //
tizWan sTiraS ca sTARuS ca nizkampaS ca suniScalaH /
durvAraRo durvizaho duHsaho duratikramaH // BrP_40.76 //
durDaro durvaSo nityo durdarpo vijayo jayaH /
SaSaH SaSANkanayana- SItozRaH kzut tfzA jarA // BrP_40.77 //
ADayo vyADayaS cEva vyADihA vyADipaS ca yaH /
sahyo yajYamfgavyADo vyADInAm Akaro 'karaH // BrP_40.78 //
SiKaRqI puRqarIkaS ca puRqarIkAvalokanaH /
daRqaDfk cakradaRqaS ca rOdraBAgavinASanaH // BrP_40.79 //
vizapo 'mftapaS cEva surApaH kzIrasomapaH /
maDupaS cApapaS cEva sarvapaS ca balAbalaH // BrP_40.80 //
vfzANgarAmBo vfzaBas taTA vfzaBalocanaH /
vfzaBaS cEva viKyAto lokAnAM lokasaMskftaH // BrP_40.81 //
candrAdityO cakzuzI te hfdayaM ca pitAmahaH /
agnizwomas taTA deho DarmakarmaprasADitaH // BrP_40.82 //
na brahmA na ca govindaH purARa-fzayo na ca /
mAhAtmyaM vedituM SaktA yATAtaTyena te Siva // BrP_40.83 //
SivA yA mUrtayaH sUkzmAs te mahyaM yAntu darSanam /
tABir mAM sarvato rakza pitA putram ivOrasam // BrP_40.84 //
rakza mAM rakzaRIyo 'haM tavAnaGa namo 'stu te /
BaktAnukampI BagavAn BaktaS cAhaM sadA tvayi // BrP_40.85 //
yaH sahasrARy anekAni puMsAm Avftya durdfSAm /
tizWaty ekaH samudrAnte sa me goptAstu nityaSaH // BrP_40.86 //
yaM vinidrA jitaSvAsAH sattvasTAH samadarSinaH /
jyotiH paSyanti yuYjAnAs tasmE yogAtmane namaH // BrP_40.87 //
saMBakzya sarvaBUtAni yugAnte samupasTite /
yaH Sete jalamaDyasTas taM prapadye 'mbuSAyinam // BrP_40.88 //
praviSya vadanaM rAhor yaH somaM pibate niSi /
grasaty arkaM ca svarBAnur BUtvA somAgnir eva ca // BrP_40.89 //
aNguzWamAtrAH puruzA dehasTAH sarvadehinAm /
rakzantu te ca mAM nityaM nityaM cApyAyayantu mAm // BrP_40.90 //
yenApy utpAditA garBA apo BAgagatAS ca ye /
tezAM svAhA svaDA cEva Apnuvanti svadanti ca // BrP_40.91 //
yena rohanti dehasTAH prARino rodayanti ca /
harzayanti na kfzyanti namas teByas tu nityaSaH // BrP_40.92 //
ye samudre nadIdurge parvatezu guhAsu ca /
vfkzamUlezu gozWezu kAntAragahanezu ca // BrP_40.93 //
catuzpaTezu raTyAsu catvarezu saBAsu ca /
hastyaSvaraTaSAlAsu jIrRodyAnAlayezu ca // BrP_40.94 //
yezu paYcasu BUtezu diSAsu vidiSAsu ca /
indrArkayor maDyagatA ye ca candrArkaraSmizu // BrP_40.95 //
rasAtalagatA ye ca ye ca tasmAt paraM gatAH /
namas teByo namas teByo namas teByas tu sarvaSaH // BrP_40.96 //
sarvas tvaM sarvago devaH sarvaBUtapatir BavaH /
sarvaBUtAntarAtmA ca tena tvaM na nimantritaH // BrP_40.97 //
tvam eva cejyase deva yajYEr viviDadakziREH /
tvam eva kartA sarvasya tena tvaM na nimantritaH // BrP_40.98 //
aTavA mAyayA deva mohitaH sUkzmayA tava /
tasmAt tu kAraRAd vApi tvaM mayA na nimantritaH // BrP_40.99 //
prasIda mama deveSa tvam eva SaraRaM mama /
tvaM gatis tvaM pratizWA ca na cAnyo 'stIti me matiH // BrP_40.100 //
{brahmovAca: }
stutvEvaM sa mahAdevaM virarAma mahAmatiH /
BagavAn api suprItaH punar dakzam aBAzata // BrP_40.101 //
{SrIBagavAn uvAca: }
parituzwo 'smi te dakza stavenAnena suvrata /
bahunA tu kim uktena matsamIpaM gamizyasi // BrP_40.102 //
{brahmovAca: }
taTEvam abravId vAkyaM trElokyADipatir BavaH /
kftvASvAsakaraM vAkyaM sarvajYo vAkyasaMhitam // BrP_40.103 //
{SrISiva uvAca: }
dakza duHKaM na kartavyaM yajYaviDvaMsanaM prati /
ahaM yajYahanas tuByaM dfzwam etat purAnaGa // BrP_40.104 //
BUyaS ca tvaM varam imaM matto gfhRIzva suvrata /
prasannasumuKo BUtvA mamEkAgramanAH SfRu // BrP_40.105 //
aSvameDasahasrasya vAjapeyaSatasya vE /
prajApate matprasAdAt PalaBAgI Bavizyasi // BrP_40.106 //
vedAn zaqaNgAn buDyasva sAMKyayogAMS ca kftsnaSaH /
tapaS ca vipulaM taptvA duScaraM devadAnavEH // BrP_40.107 //
abdEr dvAdaSaBir yuktaM gUQam aprajYaninditam /
varRASramakftEr DarmEr vinItaM na kvacit kvacit // BrP_40.108 //
samAgataM vyavasitaM paSupASavimokzaRam /
sarvezAm ASramARAM ca mayA pASupataM vratam // BrP_40.109 //
utpAditaM dakza SuBaM sarvapApavimocanam /
asya cIrRasya yat samyak PalaM Bavati puzkalam /
tac cAstu sumahABAga mAnasas tyajyatAM jvaraH // BrP_40.110 //
{brahmovAca: }
evam uktvA tu deveSaH sapatnIkaH sahAnugaH /
adarSanam anuprApto dakzasyAmitatejasaH // BrP_40.111 //
avApya ca taTA BAgaM yaToktaM comayA BavaH /
jvaraM ca sarvaDarmajYo bahuDA vyaBajat tadA // BrP_40.112 //
SAntyarTaM sarvaBUtAnAM SfRuDvam aTa vE dvijAH /
SiKABitApo nAgAnAM parvatAnAM SilAjatu // BrP_40.113 //
apAM tu nIlikAM vidyAn nirmoko Bujagezu ca /
KorakaH sOraBeyARAm UKaraH pfTivItale // BrP_40.114 //
SunAm api ca DarmajYA dfzwipratyavaroDanam /
ranDrAgatam aTASvAnAM SiKodBedaS ca barhiRAm // BrP_40.115 //
netrarAgaH kokilAnAM dvezaH prokto mahAtmanAm /
janAnAm api BedaS ca sarvezAm iti naH Srutam // BrP_40.116 //
SukAnAm api sarvezAM hikkikA procyate jvaraH /
SArdUlezv aTa vE viprAH Sramo jvara ihocyate // BrP_40.117 //
mAnuzezu ca sarvajYA jvaro nAmEza kIrtitaH /
maraRe janmani taTA maDye cApi niveSitaH // BrP_40.118 //
etan mAheSvaraM tejo jvaro nAma sudAruRaH /
namasyaS cEva mAnyaS ca sarvaprARiBir ISvaraH // BrP_40.119 //
imAM jvarotpattim adInamAnasaH BrP_40.120a
paWet sadA yaH susamAhito naraH BrP_40.120b
vimuktarogaH sa naro mudAyuto BrP_40.120c
laBeta kAmAMS ca yaTAmanIzitAn BrP_40.120d
dakzaproktaM stavaM cApi kIrtayed yaH SfRoti vA /
nASuBaM prApnuyAt kiMcid dIrGam Ayur avApnuyAt // BrP_40.121 //
yaTA sarvezu devezu varizWo BagavAn BavaH /
taTA stavo varizWo 'yaM stavAnAM dakzanirmitaH // BrP_40.122 //
yaSaHsvargasurESvarya- vittAdijayakANkziBiH /
stotavyo Baktim AsTAya vidyAkAmES ca yatnataH // BrP_40.123 //
vyADito duHKito dIno naro grasto BayAdiBiH /
rAjakAryaniyukto vA mucyate mahato BayAt // BrP_40.124 //
anenEva ca dehena gaRAnAM ca maheSvarAt /
iha loke suKaM prApya gaRarAq upajAyate // BrP_40.125 //
na yakzA na piSAcA vA na nAgA na vinAyakAH /
kuryur viGnaM gfhe tasya yatra saMstUyate BavaH // BrP_40.126 //
SfRuyAd vA idaM nArI BaktyATa BavaBAvitA /
pitfpakze Bartfpakze pUjyA Bavati cEva ha // BrP_40.127 //
SfRuyAd vA idaM sarvaM kIrtayed vApy aBIkzRaSaH /
tasya sarvARi kAryARi sidDiM gacCanty aviGnataH // BrP_40.128 //
manasA cintitaM yac ca yac ca vAcApy udAhftam /
sarvaM saMpadyate tasya stavasyAsyAnukIrtanAt // BrP_40.129 //
devasya saguhasyATa devyA nandISvarasya ca /
baliM viBajataH kftvA damena niyamena ca // BrP_40.130 //
tataH prayukto gfhRIyAn nAmAny ASu yaTAkramam /
IpsitAMl laBate 'py arTAn kAmAn BogAMS ca mAnavaH // BrP_40.131 //
mftaS ca svargam Apnoti strIsahasrasamAvftaH /
sarvakAmasuyukto vA yukto vA sarvapAtakEH // BrP_40.132 //
paWan dakzakftaM stotraM sarvapApEH pramucyate /
mftaS ca gaRasAyujyaM pUjyamAnaH surAsurEH // BrP_40.133 //
vfzeRa viniyuktena vimAnena virAjate /
ABUtasaMplavasTAyI rudrasyAnucaro Bavet // BrP_40.134 //
ity Aha BagavAn vyAsaH parASarasutaH praBuH /
nEtad vedayate kaScin nEtac CrAvyaM ca kasyacit // BrP_40.135 //
SrutvemaM paramaM guhyaM ye 'pi syuH pApayonayaH /
vESyAH striyaS ca SUdrAS ca rudralokam avApnuyuH // BrP_40.136 //
SrAvayed yaS ca vipreByaH sadA parvasu parvasu /
rudralokam avApnoti dvijo vE nAtra saMSayaH // BrP_40.137 //
{lomaharzaRa uvAca: }
SrutvEvaM vE muniSrezWAH kaTAM pApapraRASinIm /
rudrakroDodBavAM puRyAM vyAsasya vadato dvijAH // BrP_41.1 //
pArvatyAS ca taTA rozaM kroDaM SaMBoS ca duHsaham /
utpattiM vIraBadrasya BadrakAlyAS ca saMBavam // BrP_41.2 //
dakzayajYavinASaM ca vIryaM SaMBos taTAdButam /
punaH prasAdaM devasya dakzasya sumahAtmanaH // BrP_41.3 //
yajYaBAgaM ca rudrasya dakzasya ca PalaM kratoH /
hfzwA baBUvuH saMprItA vismitAS ca punaH punaH // BrP_41.4 //
papracCuS ca punar vyAsaM kaTASezaM taTA dvijAH /
pfzwaH provAca tAn vyAsaH kzetram ekAmrakaM punaH // BrP_41.5 //
{vyAsa uvAca: }
brahmaproktAM kaTAM puRyAM SrutvA tu fzipuMgavAH /
praSaSaMsus tadA hfzwA romAYcitatanUruhAH // BrP_41.6 //
{fzaya UcuH: }
aho devasya mAhAtmyaM tvayA SaMBoH prakIrtitam /
dakzasya ca suraSrezWa yajYaviDvaMsanaM taTA // BrP_41.7 //
ekAmrakaM kzetravaraM vaktum arhasi sAMpratam /
Srotum icCAmahe brahman paraM kOtUhalaM hi naH // BrP_41.8 //
{vyAsa uvAca: }
tezAM tad vacanaM SrutvA lokanATaS caturmuKaH /
provAca SaMBos tat kzetraM BUtale duzkftacCadam // BrP_41.9 //
{brahmovAca: }
SfRuDvaM muniSArdUlAH pravakzyAmi samAsataH /
sarvapApaharaM puRyaM kzetraM paramadurlaBam // BrP_41.10 //
liNgakowisamAyuktaM vArARasIsamaM SuBam /
ekAmraketi viKyAtaM tIrTAzwakasamanvitam // BrP_41.11 //
ekAmravfkzas tatrAsIt purA kalpe dvijottamAH /
nAmnA tasyEva tat kzetram ekAmrakam iti Srutam // BrP_41.12 //
hfzwapuzwajanAkIrRaM naranArIsamanvitam /
vidvAMsagaRa BUyizWaM DanaDAnyAdisaMyutam // BrP_41.13 //
gfhagopurasaMbADaM trikacAdvAraBUzitam /
nAnAvaRiksamAkIrRaM nAnAratnopaSoBitam // BrP_41.14 //
purAwwAlakasaMyuktaM raTiBiH samalaMkftam /
rAjahaMsaniBEH SuBrEH prAsAdEr upaSoBitam // BrP_41.15 //
mArgagadvArasaMyuktaM sitaprAkAraSoBitam /
rakzitaM SastrasaMGES ca pariKABir alaMkftam // BrP_41.16 //
sitaraktEs taTA pItEH kfzRaSyAmES ca varRakEH /
samIraRodDatABiS ca patAkABir alaMkftam // BrP_41.17 //
nityotsavapramuditaM nAnAvAditranisvanEH /
vIRAveRumfdaNgES ca kzepaRIBir alaMkftam // BrP_41.18 //
devatAyatanEr divyEH prAkArodyAnamaRqitEH /
pUjAvicitraracitEH sarvatra samalaMkftam // BrP_41.19 //
striyaH pramuditAs tatra dfSyante tanumaDyamAH /
hArEr alaMkftagrIvAH padmapattrAyatekzaRAH // BrP_41.20 //
pInonnatakucAH SyAmAH pUrRacandraniBAnanAH /
sTirAlakAH sukapolAH kAYcInUpuranAditAH // BrP_41.21 //
sukeSyaS cArujaGanAH karRAntAyatalocanAH /
sarvalakzaRasaMpannAH sarvABaraRaBUzitAH // BrP_41.22 //
divyavastraDarAH SuBrAH kAScit kAYcanasaMniBAH /
haMsavAraRagAminyaH kucaBArAvanAmitAH // BrP_41.23 //
divyaganDAnuliptANgAH karRABaraRaBUzitAH /
madAlasAS ca suSroRyo nityaM prahasitAnanAH // BrP_41.24 //
IzadvispazwadaSanA bimbOzWA maDurasvarAH /
tAmbUlaraYjitamuKA vidagDAH priyadarSanAH // BrP_41.25 //
suBagAH priyavAdinyo nityaM yOvanagarvitAH /
divyavastraDarAH sarvAH sadA cAritramaRqitAH // BrP_41.26 //
krIqanti tAH sadA tatra striyaS cApsarasopamAH /
sve sve gfhe pramuditA divA rAtrO varAnanAH // BrP_41.27 //
puruzAs tatra dfSyante rUpayOvanagarvitAH /
sarvalakzaRasaMpannAH sumfzwamaRikuRqalAH // BrP_41.28 //
brAhmaRAH kzatriyA vESyAH SUdrAS ca munisattamAH /
svaDarmaniratAs tatra nivasanti suDArmikAH // BrP_41.29 //
anyAS ca tatra tizWanti vAramuKyAH sulocanAH /
GftAcImenakAtulyAs taTA samatilottamAH // BrP_41.30 //
urvaSIsadfSAS cEva vipracittiniBAs taTA /
viSvAcIsahajanyABAH pramlocAsadfSAs taTA // BrP_41.31 //
sarvAs tAH priyavAdinyaH sarvA vihasitAnanAH /
kalAkOSalasaMyuktAH sarvAs tA guRasaMyutAH // BrP_41.32 //
evaM paRyastriyas tatra nftyagItaviSAradAH /
nivasanti muniSrezWAH sarvastrIguRagarvitAH // BrP_41.33 //
prekzaRAlApakuSalAH sundaryaH priyadarSanAH /
na rUpahInA durvfttA na paradrohakArikAH // BrP_41.34 //
yAsAM kawAkzapAtena mohaM gacCanti mAnavAH /
na tatra nirDanAH santi na mUrKA na paradvizaH // BrP_41.35 //
na rogiRo na malinA na kadaryA na mAyinaH /
na rUpahInA durvfttA na paradrohakAriRaH // BrP_41.36 //
tizWanti mAnavAs tatra kzetre jagati viSrute /
sarvatra suKasaMcAraM sarvasattvasuKAvaham // BrP_41.37 //
nAnAjanasamAkIrRaM sarvasasyasamanvitam /
karRikArES ca panasES campakEr nAgakesarEH // BrP_41.38 //
pAwalASokabakulEH kapitTEr bahulEr DavEH /
cUtanimbakadambES ca taTAnyEH puzpajAtiBiH // BrP_41.39 //
nIpakEr DavaKadirEr latABiS ca virAjitam /
SAlEs tAlEs tamAlES ca nArikelEH SuBAYjanEH // BrP_41.40 //
arjunEH samaparRES ca kovidArEH sapippalEH /
lakucEH saralEr loDrEr hintAlEr devadAruBiH // BrP_41.41 //
palASEr mucukundES ca pArijAtEH sakubjakEH /
kadalIvanaKaRqES ca jambUpUgaPalEs taTA // BrP_41.42 //
ketakIkaravIrES ca atimuktES ca kiMSukEH /
mandArakundapuzpES ca taTAnyEH puzpajAtiBiH // BrP_41.43 //
nAnApakzirutEH sevyEr udyAnEr nandanopamEH /
PalaBArAnatEr vfkzEH sarvartukusumotkarEH // BrP_41.44 //
cakorEH SatapattrES ca BfNgarAjES ca kokilEH /
kalaviNkEr mayUrES ca priyaputrEH SukEs taTA // BrP_41.45 //
jIvaMjIvakahArItES cAtakEr vanavezwitEH /
nAnApakzigaRES cAnyEH kUjadBir maDurasvarEH // BrP_41.46 //
dIrGikABis taqAgES ca puzkariRIBiS ca vApiBiH /
nAnAjalASayES cAnyEH padminIKaRqamaRqitEH // BrP_41.47 //
kumudEH puRqarIkES ca taTA nIlotpalEH SuBEH /
kAdambES cakravAkES ca taTEva jalakukkuwEH // BrP_41.48 //
kAraRqavEH plavEr haMsEs taTAnyEr jalacAriBiH /
evaM nAnAviDEr vfkzEH puzpEr nAnAviDEr varEH // BrP_41.49 //
nAnAjalASayEH puRyEH SoBitaM tat samantataH /
Aste tatra svayaM devaH kfttivAsA vfzaDvajaH // BrP_41.50 //
hitAya sarvalokasya BuktimuktipradaH SivaH /
pfTivyAM yAni tIrTAni saritaS ca sarAMsi ca // BrP_41.51 //
puzkariRyas taqAgAni vApyaH kUpAS ca sAgarAH /
teByaH pUrvaM samAhftya jalabindUn pfTak pfTak // BrP_41.52 //
sarvalokahitArTAya rudraH sarvasurEH saha /
tIrTaM bindusaro nAma tasmin kzetre dvijottamAH // BrP_41.53 //
cakAra fziBiH sArDaM tena bindusaraH smftam /
azwamyAM bahule pakze mArgaSIrze dvijottamAH // BrP_41.54 //
yas tatra yAtrAM kurute vizuve vijitendriyaH /
viDivad bindusarasi snAtvA SradDAsamanvitaH // BrP_41.55 //
devAn fzIn manuzyAMS ca pitFn saMtarpya vAgyataH /
tilodakena viDinA nAmagotraviDAnavit // BrP_41.56 //
snAtvEvaM viDivat tatra so 'SvameDaPalaM laBet /
grahoparAge vizuve saMkrAntyAm ayane taTA // BrP_41.57 //
yugAdizu zaqaSItyAM taTAnyatra SuBe tiTO /
ye tatra dAnaM vipreByaH prayacCanti DanAdikam // BrP_41.58 //
anyatIrTAc CataguRaM PalaM te prApnuvanti vE /
piRqaM ye saMprayacCanti pitfByaH sarasas tawe // BrP_41.59 //
pitFRAm akzayAM tfptiM te kurvanti na saMSayaH /
tataH SaMBor gfhaM gatvA vAgyataH saMyatendriyaH // BrP_41.60 //
praviSya pUjayec CarvaM kftvA taM triH pradakziRam /
GftakzIrAdiBiH snAnaM kArayitvA BavaM SuciH // BrP_41.61 //
candanena suganDena vilipya kuNkumena ca /
tataH saMpUjayed devaM candramOlim umApatim // BrP_41.62 //
puzpEr nAnAviDEr meDyEr bilvArkakamalAdiBiH /
Agamoktena mantreRa vedoktena ca SaMkaram // BrP_41.63 //
adIkzitas tu nAmnEva mUlamantreRa cArcayet /
evaM saMpUjya taM devaM ganDapuzpAnurAgiBiH // BrP_41.64 //
DUpadIpES ca nEvedyEr upahArEs taTA stavEH /
daRqavatpraRipAtES ca gItEr vAdyEr manoharEH // BrP_41.65 //
nftyajapyanamaskArEr jayaSabdEH pradakziREH /
evaM saMpUjya viDivad devadevam umApatim // BrP_41.66 //
sarvapApavinirmukto rUpayOvanagarvitaH /
kulEkaviMSam udDftya divyABaraRaBUzitAH // BrP_41.67 //
sOvarRena vimAnena kiNkiRIjAlamAlinA /
upagIyamAno ganDarvEr apsaroBir alaMkftaH // BrP_41.68 //
uddyotayan diSaH sarvAH SivalokaM sa gacCati /
BuktvA tatra suKaM viprA manasaH prItidAyakam // BrP_41.69 //
tallokavAsiBiH sArDaM yAvad ABUtasaMplavam /
tatas tasmAd ihAyAtaH pfTivyAM puRyasaMkzaye // BrP_41.70 //
jAyate yoginAM gehe caturvedI dvijottamAH /
yogaM pASupataM prApya tato mokzam avApnuyAt // BrP_41.71 //
SayanotTApane cEva saMkrAntyAm ayane taTA /
aSokAKyAM taTAzwamyAM pavitrAropaRe taTA // BrP_41.72 //
ye ca paSyanti taM devaM kfttivAsasam uttamam /
vimAnenArkavarRena SivalokaM vrajanti te // BrP_41.73 //
sarvakAle 'pi taM devaM ye paSyanti sumeDasaH /
te 'pi pApavinirmuktAH SivalokaM vrajanti vE // BrP_41.74 //
devasya paScime pUrve dakziRe cottare taTA /
yojanadvitayaM sArDaM kzetraM tad Buktimuktidam // BrP_41.75 //
tasmin kzetravare liNgaM BAskareSvarasaMjYitam /
paSyanti ye tu taM devaM snAtvA kuRqe maheSvaram // BrP_41.76 //
AdityenArcitaM pUrvaM devadevaM trilocanam /
sarvapApavinirmuktA vimAnavaram AsTitAH // BrP_41.77 //
upagIyamAnA ganDarvEH SivalokaM vrajanti te /
tizWanti tatra muditAH kalpam ekaM dvijottamAH // BrP_41.78 //
BuktvA tu vipulAn BogAY Sivaloke manoramAn /
puRyakzayAd ihAyAtA jAyante pravare kule // BrP_41.79 //
aTavA yoginAM gehe vedavedANgapAragAH /
utpadyante dvijavarAH sarvaBUtahite ratAH // BrP_41.80 //
mokzaSAstrArTakuSalAH sarvatra samabudDayaH /
yogaM SaMBor varaM prApya tato mokzaM vrajanti te // BrP_41.81 //
tasmin kzetravare puRye liNgaM yad dfSyate dvijAH /
pUjyApUjyaM ca sarvatra vane raTyAntare 'pi vA // BrP_41.82 //
catuzpaTe SmaSAne vA yatra kutra ca tizWati /
dfzwvA tal liNgam avyagraH SradDayA susamAhitaH // BrP_41.83 //
snApayitvA tu taM BaktyA ganDEH puzpEr manoharEH /
DUpEr dIpEH sanEvedyEr namaskArEs taTA stavEH // BrP_41.84 //
daRqavatpraRipAtES ca nftyagItAdiBis taTA /
saMpUjyEvaM viDAnena SivalokaM vrajen naraH // BrP_41.85 //
nArI vA dvijaSArdUlAH saMpUjya SradDayAnvitA /
pUrvoktaM Palam Apnoti nAtra kAryA vicAraRA // BrP_41.86 //
kaH Saknoti guRAn vaktuM samagrAn munisattamAH /
tasya kzetravarasyATa fte devAn maheSvarAt // BrP_41.87 //
tasmin kzetrottame gatvA SradDayASradDayApi vA /
mADavAdizu mAsezu naro vA yadi vANganA // BrP_41.88 //
yasmin yasmiMs tiTO viprAH snAtvA bindusaromBasi /
paSyed devaM virUpAkzaM devIM ca varadAM SivAm // BrP_41.89 //
gaRaM caRqaM kArttikeyaM gaReSaM vfzaBaM taTA /
kalpadrumaM ca sAvitrIM SivalokaM sa gacCati // BrP_41.90 //
snAtvA ca kApile tIrTe viDivat pApanASane /
prApnoty aBimatAn kAmAY SivalokaM sa gacCati // BrP_41.91 //
yaH stamByaM tatra viDivat karoti niyatendriyaH /
kulEkaviMSam udDftya SivalokaM sa gacCati // BrP_41.92 //
ekAmrake Sivakzetre vArARasIsame SuBe /
snAnaM karoti yas tatra mokzaM sa laBate Druvam // BrP_41.93 //
{brahmovAca: }
viraje virajA mAtA brahmARI saMpratizWitA /
yasyAH saMdarSanAn martyaH punAty AsaptamaM kulam // BrP_42.1 //
sakfd dfzwvA tu tAM devIM BaktyApUjya praRamya ca /
naraH svavaMSam udDftya mama lokaM sa gacCati // BrP_42.2 //
anyAS ca tatra tizWanti viraje lokamAtaraH /
sarvapApaharA devyo varadA BaktivatsalAH // BrP_42.3 //
Aste vEtaraRI tatra sarvapApaharA nadI /
yasyAM snAtvA naraSrezWaH sarvapApEH pramucyate // BrP_42.4 //
Aste svayaMBUs tatrEva kroqarUpI hariH svayam /
dfzwvA praRamya taM BaktyA paraM vizRuM vrajanti te // BrP_42.5 //
kApile gograhe some tIrTe cAlAbusaMjYite /
mftyuMjaye kroqatIrTe vAsuke sidDakeSvare // BrP_42.6 //
tIrTezv etezu matimAn viraje saMyatendriyaH /
gatvAzwatIrTaM viDivat snAtvA devAn praRamya ca // BrP_42.7 //
sarvapApavinirmukto vimAnavaram AsTitaH /
upagIyamAno ganDarvEr mama loke mahIyate // BrP_42.8 //
viraje yo mama kzetre piRqadAnaM karoti vE /
sa karoty akzayAM tfptiM pitFRAM nAtra saMSayaH // BrP_42.9 //
mama kzetre muniSrezWA viraje ye kalevaram /
parityajanti puruzAs te mokzaM prApnuvanti vE // BrP_42.10 //
snAtvA yaH sAgare martyo dfzwvA ca kapilaM harim /
paSyed devIM ca vArAhIM sa yAti tridaSAlayam // BrP_42.11 //
santi cAnyAni tIrTAni puRyAny AyatanAni ca /
tatkAle tu muniSrezWA veditavyAni tAni vE // BrP_42.12 //
samudrasyottare tIre tasmin deSe dvijottamAH /
Aste guhyaM paraM kzetraM muktidaM pApanASanam // BrP_42.13 //
sarvatra vAlukAkIrRaM pavitraM sarvakAmadam /
daSayojanavistIrRaM kzetraM paramadurlaBam // BrP_42.14 //
aSokArjunapuMnAgEr bakulEH saraladrumEH /
panasEr nArikelES ca SAlEs tAlEH kapitTakEH // BrP_42.15 //
campakEH karRikArES ca cUtabilvEH sapAwalEH /
kadambEH kovidArES ca lakucEr nAgakesarEH // BrP_42.16 //
prAcInAmalakEr loDrEr nAraNgEr DavaKAdirEH /
sarjaBUrjASvakarRES ca tamAlEr devadAruBiH // BrP_42.17 //
mandArEH pArijAtES ca nyagroDAgurucandanEH /
KarjUrAmrAtakEH sidDEr mucukundEH sakiMSukEH // BrP_42.18 //
aSvatTEH saptaparRES ca maDuDAraSuBAYjanEH /
SiMSapAmalakEr nIpEr nimbatinduviBItakEH // BrP_42.19 //
sarvartuPalaganDAQyEH sarvartukusumojjvalEH /
manohlAdakarEH SuBrEr nAnAvihaganAditEH // BrP_42.20 //
SrotraramyEH sumaDurEr balanirmadaneritEH /
manasaH prItijanakEH SabdEH KagamuKeritEH // BrP_42.21 //
cakorEH SatapattrES ca BfNgarAjEs taTA SukEH /
kokilEH kalaviNkES ca hArItEr jIvajIvakEH // BrP_42.22 //
priyaputrES cAtakES ca taTAnyEr maDurasvarEH /
SrotraramyEH priyakarEH kUjadBiS cArvaDizWitEH // BrP_42.23 //
ketakIvanaKaRqES ca atimuktEH sakubjakEH /
mAlatIkundabARES ca karavIrEH sitetarEH // BrP_42.24 //
jambIrakaruRANkolEr dAqimEr bIjapUrakEH /
mAtuluNgEH pUgaPalEr hintAlEH kadalIvanEH // BrP_42.25 //
anyES ca viviDEr vfkzEH puzpES cAnyEr manoharEH /
latAvitAnagulmES ca viviDES ca jalASayEH // BrP_42.26 //
dIrGikABis taqAgES ca puzkariRIBiS ca vApiBiH /
nAnAjalASayEH puRyEH padminIKaRqamaRqitEH // BrP_42.27 //
sarAMsi ca manojYAni prasannasalilAni ca /
kumudEH puRqarIkES ca taTA nIlotpalEH SuBEH // BrP_42.28 //
kahlArEH kamalES cApi AcitAni samantataH /
kAdambES cakravAkES ca taTEva jalakukkuwEH // BrP_42.29 //
kAraRqavEH plavEr haMsEH kUrmEr matsyES ca madguBiH /
dAtyUhasArasAkIrREH koyazwibakaSoBitEH // BrP_42.30 //
etES cAnyES ca kUjadBiH samantAj jalacAriBiH /
KagEr jalacarES cAnyEH kusumES ca jalodBavEH // BrP_42.31 //
evaM nAnAviDEr vfkzEH puzpEH sTalajalodBavEH /
brahmacArigfhasTES ca vAnaprasTES ca BikzuBiH // BrP_42.32 //
svaDarmaniratEr varREs taTAnyEH samalaMkftam /
hfzwapuzwajanAkIrRaM naranArIsamAkulam // BrP_42.33 //
aSezavidyAnilayaM sarvaDarmaguRAkaram /
evaM sarvaguRopetaM kzetraM paramadurlaBam // BrP_42.34 //
Aste tatra muniSrezWA viKyAtaH puruzottamaH /
yAvad utkalamaryAdA dik krameRa prakIrtitA // BrP_42.35 //
tAvat kfzRaprasAdena deSaH puRyatamo hi saH /
yatra tizWati viSvAtmA deSe sa puruzottamaH // BrP_42.36 //
jagadvyApI jagannATas tatra sarvaM pratizWitam /
ahaM rudraS ca SakraS ca devAS cAgnipurogamAH // BrP_42.37 //
nivasAmo muniSrezWAs tasmin deSe sadA vayam /
ganDarvApsarasaH sarvAH pitaro devamAnuzAH // BrP_42.38 //
yakzA vidyADarAH sidDA munayaH saMSitavratAH /
fzayo vAlaKilyAS ca kaSyapAdyAH prajeSvarAH // BrP_42.39 //
suparRAH kiMnarA nAgAs taTAnye svargavAsinaH /
sANgAS ca caturo vedAH SAstrARi viviDAni ca // BrP_42.40 //
itihAsapurARAni yajYAS ca varadakziRAH /
nadyaS ca viviDAH puRyAs tIrTAny AyatanAni ca // BrP_42.41 //
sAgarAS ca taTA SElAs tasmin deSe vyavasTitAH /
evaM puRyatame deSe devarzipitfsevite // BrP_42.42 //
sarvopaBogasahite vAsaH kasya na rocate /
SrezWatvaM kasya deSasya kiM cAnyad aDikaM tataH // BrP_42.43 //
Aste yatra svayaM devo muktidaH puruzottamaH /
DanyAs te vibuDapraKyA ye vasanty utkale narAH // BrP_42.44 //
tIrTarAjajale snAtvA paSyanti puruzottamam /
svarge vasanti te martyA na te yAnti yamAlaye // BrP_42.45 //
ye vasanty utkale kzetre puRye SrIpuruzottame /
saPalaM jIvitaM tezAm utkalAnAM sumeDasAm // BrP_42.46 //
ye paSyanti suraSrezWaM prasannAyatalocanam /
cAruBrUkeSamukuwaM cArukarRAvataMsakam // BrP_42.47 //
cArusmitaM cArudantaM cArukuRqalamaRqitam /
sunAsaM sukapolaM ca sulalAwaM sulakzaRam // BrP_42.48 //
trElokyAnandajananaM kfzRasya muKapaNkajam //* BrP_42.49 //
{brahmovAca: }
purA kftayuge viprAH SakratulyaparAkramaH /
baBUva nfpatiH SrImAn indradyumna iti SrutaH // BrP_43.1 //
satyavAdI Sucir dakzaH sarvaSAstraviSAradaH /
rUpavAn suBagaH SUro dAtA BoktA priyaMvadaH // BrP_43.2 //
yazwA samastayajYAnAM brahmaRyaH satyasaMgaraH /
Danurvede ca vede ca SAstre ca nipuRaH kftI // BrP_43.3 //
vallaBo naranArIRAM pOrRamAsyAM yaTA SaSI /
Aditya iva duzprekzyaH SatrusaMGaBayaMkaraH // BrP_43.4 //
vEzRavaH sattvasaMpanno jitakroDo jitendriyaH /
aDyetA yogasAMKyAnAM mumukzur DarmatatparaH // BrP_43.5 //
evaM sa pAlayan pfTvIM rAjA sarvaguRAkaraH /
tasya budDiH samutpannA harer ArADanaM prati // BrP_43.6 //
kaTam ArADayizyAmi devadevaM janArdanam /
kasmin kzetre 'TavA tIrTe nadItIre taTASrame // BrP_43.7 //
evaM cintAparaH so 'Ta nirIkzya manasA mahIm /
Alokya sarvatIrTAni kzetrARy aTa purARy api // BrP_43.8 //
tAni sarvARi saMtyajya jagAmAyatanaM punaH /
viKyAtaM paramaM kzetraM muktidaM puruzottamam // BrP_43.9 //
sa gatvA tat kzetravaraM samfdDabalavAhanaH /
ayajac cASvameDena viDivad BUridakziRaH // BrP_43.10 //
kArayitvA mahotseDaM prAsAdaM cEva viSrutam /
tatra saMkarzaRaM kfzRaM suBadrAM sTApya vIryavAn // BrP_43.11 //
paYcatIrTaM ca viDivat kftvA tatra mahIpatiH /
snAnaM dAnaM tapo homaM devatAprekzaRaM taTA // BrP_43.12 //
BaktyA cArADya viDivat pratyahaM puruzottamam /
prasAdAd devadevasya tato mokzam avAptavAn // BrP_43.13 //
mArkaRqeyaM ca kfzRaM ca dfzwvA rAmaM ca Bo dvijAH /
sAgare cendradyumnAKye snAtvA mokzaM laBed Druvam // BrP_43.14 //
{munaya UcuH: }
kasmAt sa nfpatiH pUrvam indradyumno jagatpatiH /
jagAma paramaM kzetraM muktidaM puruzottamam // BrP_43.15 //
gatvA tatra suraSrezWa kaTaM sa nfpasattamaH /
vAjimeDena viDivad izwavAn puruzottamam // BrP_43.16 //
kaTaM sa sarvaPalade kzetre paramadurlaBe /
prAsAdaM kArayAm Asa cezwaM trElokyaviSrutam // BrP_43.17 //
kaTaM sa kfzRaM rAmaM ca suBadrAM ca prajApate /
nirmame rAjaSArdUlaH kzetraM rakzitavAn kaTam // BrP_43.18 //
kaTaM tatra mahIpAlaH prAsAde Buvanottame /
sTApayAm Asa matimAn kfzRAdIMs tridaSArcitAn // BrP_43.19 //
etat sarvaM suraSrezWa vistareRa yaTAtaTam /
vaktum arhasy aSezeRa caritaM tasya DImataH // BrP_43.20 //
na tfptim aDigacCAmas tava vAkyAmftena vE /
Srotum icCAmahe brahman paraM kOtUhalaM hi naH // BrP_43.21 //
{brahmovAca: }
sADu sADu dvijaSrezWA yat pfcCaDvaM purAtanam /
sarvapApaharaM puRyaM BuktimuktipradaM SuBam // BrP_43.22 //
vakzyAmi tasya caritaM yaTAvfttaM kfte yuge /
SfRuDvaM muniSArdUlAH prayatAH saMyatendriyAH // BrP_43.23 //
avantI nAma nagarI mAlave Buvi viSrutA /
baBUva tasya nfpateH pfTivI kakudopamA // BrP_43.24 //
hfzwapuzwajanAkIrRA dfQaprAkAratoraRA /
dfQayantrArgaladvArA pariKABir alaMkftA // BrP_43.25 //
nAnAvaRiksamAkIrRA nAnABARqasuvikriyA /
raTyApaRavatI ramyA suviBaktacatuzpaTA // BrP_43.26 //
gfhagopurasaMbADA vITIBiH samalaMkftA /
rAjahaMsaniBEH SuBrES citragrIvEr manoharEH // BrP_43.27 //
anekaSatasAhasrEH prAsAdEH samalaMkftA /
yajYotsavapramuditA gItavAditranisvanA // BrP_43.28 //
nAnAvarRapatAkABir DvajES ca samalaMkftA /
hastyaSvaraTasaMkIrRA padAtigaRasaMkulA // BrP_43.29 //
nAnAyoDasamAkIrRA nAnAjanapadEr yutA /
brAhmaREH kzatriyEr vESyEH SUdrES cEva dvijAtiBiH // BrP_43.30 //
samfdDA sA muniSrezWA vidvadBiH samalaMkftA /
na tatra malinAH santi na mUrKA nApi nirDanAH // BrP_43.31 //
na rogiRo na hInANgA na dyUtavyasanAnvitAH /
sadA hfzwAH sumanaso dfSyante puruzAH striyaH // BrP_43.32 //
krIqanti sma divA rAtrO hfzwAs tatra pfTak pfTak /
suvezAH puruzAs tatra dfSyante mfzwakuRqalAH // BrP_43.33 //
surUpAH suguRAS cEva divyAlaMkAraBUzitAH /
kAmadevapratIkASAH sarvalakzaRalakzitAH // BrP_43.34 //
sukeSAH sukapolAS ca sumuKAH SmaSruDAriRaH /
jYAtAraH sarvaSAstrARAM BettAraH SatruvAhinIm // BrP_43.35 //
dAtAraH sarvaratnAnAM BoktAraH sarvasaMpadAm /
striyas tatra muniSrezWA dfSyante sumanoharAH // BrP_43.36 //
haMsavAraRagAminyaH praPullAmBojalocanAH /
sumaDyamAH sujaGanAH pInonnatapayoDarAH // BrP_43.37 //
sukeSAS cAruvadanAH sukapolAH sTirAlakAH /
hAvaBAvAnatagrIvAH karRABaraRaBUzitAH // BrP_43.38 //
bimbOzWyo raYjitamuKAs tAmbUlena virAjitAH /
suvarRABaraRopetAH sarvAlaMkAraBUzitAH // BrP_43.39 //
SyAmAvadAtAH suSroRyaH kAYcInUpuranAditAH /
divyamAlyAmbaraDarA divyaganDAnulepanAH // BrP_43.40 //
vidagDAH suBagAH kAntAS cArvaNgyaH priyadarSanAH /
rUpalAvaRyasaMyuktAH sarvAH prahasitAnanAH // BrP_43.41 //
krIqantyaS ca madonmattAH saBAsu catvarezu ca /
gItavAdyakaTAlApE ramayantyaS ca tAH striyaH // BrP_43.42 //
vAramuKyAS ca dfSyante nftyagItaviSAradAH /
prekzaRAlApakuSalAH sarvayozidguRAnvitAH // BrP_43.43 //
anyAS ca tatra dfSyante guRAcAryAH kulastriyaH /
pativratAS ca suBagA guREH sarvEr alaMkftAH // BrP_43.44 //
vanES copavanEH puRyEr udyAnES ca manoramEH /
devatAyatanEr divyEr nAnAkusumaSoBitEH // BrP_43.45 //
SAlEs tAlEs tamAlES ca bakulEr nAgakesarEH /
pippalEH karRikArES ca candanAgurucampakEH // BrP_43.46 //
puMnAgEr nArikerES ca panasEH saraladrumEH /
nAraNgEr lakucEr loDrEH saptaparREH SuBAYjanEH // BrP_43.47 //
cUtabilvakadambES ca SiMSapEr DavaKAdirEH /
pAwalASokatagarEH karavIrEH sitetarEH // BrP_43.48 //
pItArjunakaBallAtEH sidDEr AmrAtakEs taTA /
nyagroDASvatTakASmaryEH palASEr devadAruBiH // BrP_43.49 //
mandArEH pArijAtES ca tintiqIkaviBItakEH /
prAcInAmalakEH plakzEr jambUSirIzapAdapEH // BrP_43.50 //
kAleyEH kAYcanArES ca maDujambIratindukEH /
KarjUrAgastyabakulEH SAKowakaharItakEH // BrP_43.51 //
kaNkolEr mucukundES ca hintAlEr bIjapUrakEH /
ketakIvanaKaRqES ca atimuktEH sakubjakEH // BrP_43.52 //
mallikAkundabARES ca kadalIKaRqamaRqitEH /
mAtuluNgEH pUgaPalEH karuREH sinDuvArakEH // BrP_43.53 //
bahuvArEH kovidArEr badarEH sakaraYjakEH /
anyES ca viviDEH puzpa- vfkzES cAnyEr manoharEH // BrP_43.54 //
latAgulmEr vitAnES ca udyAnEr nandanopamEH /
sadA kusumaganDAQyEH sadA PalaBarAnatEH // BrP_43.55 //
nAnApakzirutE ramyEr nAnAmfgagaRAvftEH /
cakorEH SatapattrES ca BfNgArEH priyaputrakEH // BrP_43.56 //
kalaviNkEr mayUrES ca SukEH kokilakEs taTA /
kapotEH KaYjarIwES ca SyenEH pArAvatEs taTA // BrP_43.57 //
KagES cAnyEr bahuviDEH SrotraramyEr manoramEH /
saritaH puzkariRyaS ca sarAMsi subahUni ca // BrP_43.58 //
anyEr jalASayEH puRyEH kumudotpalamaRqitEH /
padmEH sitetarEH SuBrEH kahlArES ca suganDiBiH // BrP_43.59 //
anyEr bahuviDEH puzpEr jalajEH sumanoharEH /
ganDAmodakarEr divyEH sarvartukusumojjvalEH // BrP_43.60 //
haMsakAraRqavAkIrRES cakravAkopaSoBitEH /
sArasES ca balAkES ca kUrmEr matsyEH sanakrakEH // BrP_43.61 //
jalapAdEH kadambES ca plavES ca jalakukkuwEH /
KagEr jalacarES cAnyEr nAnAravaviBUzitEH // BrP_43.62 //
nAnAvarREH sadA hfzwEr aYcitAni samantataH /
evaM nAnAviDEH puzpEr viviDES ca jalASayEH // BrP_43.63 //
viviDEH pAdapEH puRyEr udyAnEr viviDEs taTA /
jalasTalacarES cEva vihagES cArvaDizWitEH // BrP_43.64 //
devatAyatanEr divyEH SoBitA sA mahApurI /
tatrAste BagavAn devas tripurAris trilocanaH // BrP_43.65 //
mahAkAleti viKyAtaH sarvakAmapradaH SivaH /
SivakuRqe naraH snAtvA viDivat pApanASane // BrP_43.66 //
devAn pitFn fzIMS cEva saMtarpya viDivad buDaH /
gatvA SivAlayaM paScAt kftvA taM triH pradakziRam // BrP_43.67 //
praviSya saMyato BUtvA DOtavAsA jitendriyaH /
snAnEH puzpEs taTA ganDEr DUpEr dIpES ca BaktitaH // BrP_43.68 //
nEvedyEr upahArES ca gItavAdyEH pradakziREH /
daRqavatpraRipAtES ca nftyEH stotrES ca SaMkaram // BrP_43.69 //
saMpUjya viDivad BaktyA mahAkAlaM sakfc Civam /
aSvameDasahasrasya PalaM prApnoti mAnavaH // BrP_43.70 //
pApEH sarvEr vinirmukto vimAnEH sArvakAmikEH /
Aruhya tridivaM yAti yatra SaMBor niketanam // BrP_43.71 //
divyarUpaDaraH SrImAn divyAlaMkAraBUzitaH /
BuNkte tatra varAn BogAn yAvad ABUtasaMplavam // BrP_43.72 //
Sivaloke muniSrezWA jarAmaraRavarjitaH /
puRyakzayAd ihAyAtaH pravare brAhmaRe kule // BrP_43.73 //
caturvedI Baved vipraH sarvaSAstraviSAradaH /
yogaM pASupataM prApya tato mokzam avApnuyAt // BrP_43.74 //
Aste tatra nadI puRyA SiprA nAmeti viSrutA /
tasyAM snAtas tu viDivat saMtarpya pitfdevatAH // BrP_43.75 //
sarvapApavinirmukto vimAnavaram AsTitaH /
BuNkte bahuviDAn BogAn svargaloke narottamaH // BrP_43.76 //
Aste tatrEva BagavAn devadevo janArdanaH /
govindasvAminAmAsO Buktimuktiprado hariH // BrP_43.77 //
taM dfzwvA muktim Apnoti trisaptakulasaMyutaH /
vimAnenArkavarRena kiNkiRIjAlamAlinA // BrP_43.78 //
sarvakAmasamfdDena kAmagenAsTireRa ca /
upagIyamAno ganDarvEr vizRuloke mahIyate // BrP_43.79 //
BuNkte ca viviDAn kAmAn nirAtaNko gatajvaraH /
ABUtasaMplavaM yAvat surUpaH suBagaH suKI // BrP_43.80 //
kAlenAgatya matimAn brAhmaRaH syAn mahItale /
pravare yoginAM gehe vedaSAstrArTatattvavit // BrP_43.81 //
vEzRavaM yogam AsTAya tato mokzam avApnuyAt /
vikramasvAminAmAnaM vizRuM tatrEva Bo dvijAH // BrP_43.82 //
dfzwvA naro vA nArI vA PalaM pUrvoditaM laBet /
anye 'pi tatra tizWanti devAH SakrapurogamAH // BrP_43.83 //
mAtaraS ca muniSrezWAH sarvakAmaPalapradAH /
dfzwvA tAn viDivad BaktyA saMpUjya praRipatya ca // BrP_43.84 //
sarvapApavinirmukto naro yAti trivizwapam /
evaM sA nagarI ramyA rAjasiMhena pAlitA // BrP_43.85 //
nityotsavapramuditA yaTendrasyAmarAvatI /
purAzwAdaSasaMyuktA suvistIrRacatuzpaTA // BrP_43.86 //
DanurjyAGozaninadA sidDasaMgamaBUzitA /
vidyAvadgaRaBUyizWA vedanirGozanAditA // BrP_43.87 //
itihAsapurARAni SAstrARi viviDAni ca /
kAvyAlApakaTAS cEva SrUyante 'harniSaM dvijAH // BrP_43.88 //
evaM mayA guRAQyA sA taduyinI?? samudAhftA /
yasyAM rAjABavat pUrvam indradyumno mahAmatiH // BrP_43.89 //
{brahmovAca: }
tasyAM sa nfpatiH pUrvaM kurvan rAjyam anuttamam /
pAlayAm Asa matimAn prajAH putrAn ivOrasAn // BrP_44.1 //
satyavAdI mahAprAjYaH SUraH sarvaguRAkaraH /
matimAn DarmasaMpannaH sarvaSastraBftAM varaH // BrP_44.2 //
satyavAY SIlavAn dAntaH SrImAn parapuraMjayaH /
Aditya iva tejoBI rUpEr ASvinayor iva // BrP_44.3 //
varDamAnasurAScaryaH SakratulyaparAkramaH /
SAradendur ivABAti lakzaREH samalaMkftaH // BrP_44.4 //
AhartA sarvayajYAnAM hayameDAdikft taTA /
dAnEr yajYEs tapoBiS ca tattulyo nAsti BUpatiH // BrP_44.5 //
suvarRamaRimuktAnAM gajASvAnAM ca BUpatiH /
pradadO vipramuKyeByo yAge yAge mahADanam // BrP_44.6 //
hastyaSvaraTamuKyAnAM kambalAjinavAsasAm /
ratnAnAM DanaDAnyAnAm antas tasya na vidyate // BrP_44.7 //
evaM sarvaDanEr yukto guREH sarvEr alaMkftaH /
sarvakAmasamfdDAtmA kurvan rAjyam akaRwakam // BrP_44.8 //
tasyeyaM matir utpannA sarvayogeSvaraM harim /
kaTam ArADayizyAmi BuktimuktipradaM praBum // BrP_44.9 //
vicArya sarvaSAstrARi tantrARy Agamavistaram /
itihAsapurARAni vedANgAni ca sarvaSaH // BrP_44.10 //
DarmaSAstrARi sarvARi niyamAn fziBAzitAn /
vedANgAni ca SAstrARi vidyAsTAnAni yAni ca // BrP_44.11 //
guruM saMsevya yatnena brAhmaRAn vedapAragAn /
ADAya paramAM kAzWAM kftakftyo 'Bavat tadA // BrP_44.12 //
saMprApya paramaM tattvaM vAsudevAKyam avyayam /
BrAntijYAnAd atItas tu mumukzuH saMyatendriyaH // BrP_44.13 //
kaTam ArADayizyAmi devadevaM sanAtanam /
pItavastraM caturbAhuM SaNKacakragadADaram // BrP_44.14 //
vanamAlAvftoraskaM padmapattrAyatekzaRam /
SrIvatsoraHsamAyuktaM mukuwANgadaSoBitam // BrP_44.15 //
svapurAt sa tu nizkrAnta ujjayinyAH prajApatiH /
balena mahatA yuktaH saBftyaH sapurohitaH // BrP_44.16 //
anujagmus tu taM sarve raTinaH SastrapARayaH /
raTEr vimAnasaMkASEH patAkADvajasevitEH // BrP_44.17 //
sAdinaS ca taTA sarve prAsatomarapARayaH /
aSvEH pavanasaMkASEr anujagmus tu taM nfpam // BrP_44.18 //
himavatsaMBavEr mattEr vAraREH parvatopamEH /
IzAdantEH sadA mattEH pracaRqEH zazwihAyanEH // BrP_44.19 //
hemakakzEH sapatAkEr GaRwAravaviBUzitEH /
anujagmuS ca taM sarve gajayudDaviSAradAH // BrP_44.20 //
asaMKyeyAS ca pAdAtA DanuzprAsAsipARayaH /
divyamAlyAmbaraDarA divyaganDAnulepanAH // BrP_44.21 //
anujagmuS ca taM sarve yuvAno mfzwakuRqalAH /
sarvAstrakuSalAH SUrAH sadA saMgrAmalAlasAH // BrP_44.22 //
antaHpuranivAsinyaH striyaH sarvAH svalaMkftAH /
bimbOzWacArudaSanAH sarvABaraRaBUzitAH // BrP_44.23 //
divyavastraDarAH sarvA divyamAlyaviBUzitAH /
divyaganDAnuliptANgAH SaraccandraniBAnanAH // BrP_44.24 //
sumaDyamAS cAruvezAS cArukarRAlakAYcitAH /
tAmbUlaraYjitamuKA rakziBiS ca surakzitAH // BrP_44.25 //
yAnEr uccAvacEH SuBrEr maRikAYcanaBUzitEH /
upagIyamAnAs tAH sarvA gAyanEH stutipAWakEH // BrP_44.26 //
vezwitAH SastrahastES ca padmapattrAyatekzaRAH /
brAhmaRAH kzatriyA vESyA anujagmuS ca taM nfpam // BrP_44.27 //
vaRiggrAmagaRAH sarve nAnApuranivAsinaH /
DanE ratnEH suvarRES ca sadArAH saparicCadAH // BrP_44.28 //
astravikrayakAS cEva tAmbUlapaRyajIvinaH /
tfRavikrayakAS cEva kAzWavikrayakArakAH // BrP_44.29 //
raNgopajIvinaH sarve mAMsavikrayiRas taTA /
tElavikrayakAS cEva vastravikrayakAs taTA // BrP_44.30 //
PalavikrayiRaS cEva pattravikrayiRas taTA /
taTA javasahArAS ca rajakAS ca sahasraSaH // BrP_44.31 //
gopAlA nApitAS cEva taTAnye vastrasUcakAH /
mezapAlAS cAjapAlA mfgapAlAS ca haMsakAH // BrP_44.32 //
DAnyavikrayiRaS cEva saktuvikrayiRaS ca ye /
guqavikrayikAS cEva taTA lavaRajIvinaH // BrP_44.33 //
gAyanA nartakAS cEva taTA maNgalapAWakAH /
SElUzAH kaTakAS cEva purARArTaviSAradAH // BrP_44.34 //
kavayaH kAvyakartAro nAnAkAvyaviSAradAH /
vizaGnA gAruqAS cEva nAnAratnaparIkzakAH // BrP_44.35 //
vyokArAs tAmrakArAS ca kAMsyakArAS ca rUWakAH /
kOzakArAS citrakArAH kundakArAS ca pAvakAH // BrP_44.36 //
daRqakArAS cAsikArAH surADUtopajIvinaH /
mallA dUtAS ca kAyasTA ye cAnye karmakAriRaH // BrP_44.37 //
tantuvAyA rUpakArA vArtikAs tElapAWakAH /
lAvajIvAs tEttirikA mfgapakzyupajIvinaH // BrP_44.38 //
gajavEdyAS ca vEdyAS ca naravEdyAS ca ye narAH /
vfkzavEdyAS ca govEdyA ye cAnye CedadAhakAH // BrP_44.39 //
ete nAgarakAH sarve ye cAnye nAnukIrtitAH /
anujagmus tu rAjAnaM samastapuravAsinaH // BrP_44.40 //
yaTA vrajantaM pitaraM grAmAntaraM samutsukAH /
anuyAnti yaTA putrAs taTA taM te 'pi nAgarAH // BrP_44.41 //
evaM sa nfpatiH SrImAn vftaH sarvEr mahAjanEH /
hastyaSvaraTapAdAtEr jagAma ca SanEH SanEH // BrP_44.42 //
evaM gatvA sa nfpatir dakziRasyodaDes tawam /
sarvEs tEr dIrGakAlena balEr anugataH praBuH // BrP_44.43 //
dadarSa sAgaraM ramyaM nftyantam iva ca sTitam /
anekaSatasAhasrEr UrmiBiS ca samAkulam // BrP_44.44 //
nAnAratnAlayaM pUrRaM nAnAprARisamAkulam /
vIcItaraNgabahulaM mahAScaryasamanvitam // BrP_44.45 //
tIrTarAjaM mahASabdam apAraM suBayaMkaram /
meGavfndapratIkASam agADaM makarAlayam // BrP_44.46 //
matsyEH kUrmES ca SaNKES ca SuktikAnakraSaNkuBiH /
SiMSumArEH karkawES ca vftaM sarpEr mahAvizEH // BrP_44.47 //
lavaRodaM hareH sTAnaM Sayanasya nadIpatim /
sarvapApaharaM puRyaM sarvavAYCAPalapradam // BrP_44.48 //
anekAvartagamBIraM dAnavAnAM samASrayam /
amftasyAraRiM divyaM devayonim apAM patim // BrP_44.49 //
viSizwaM sarvaBUtAnAM prARinAM jIvaDAraRam /
supavitraM pavitrARAM maNgalAnAM ca maNgalam // BrP_44.50 //
tIrTAnAm uttamaM tIrTam avyayaM yAdasAM patim /
candravfdDikzayasyeva yasya mAnaM pratizWitam // BrP_44.51 //
aBedyaM sarvaBUtAnAM devAnAm amftAlayam /
utpattisTitisaMhAra- hetuBUtaM sanAtanam // BrP_44.52 //
upajIvyaM ca sarvezAM puRyaM nadanadIpatim /
dfzwvA taM nfpatiSrezWo vismayaM paramaM gataH // BrP_44.53 //
nivAsam akarot tatra velAm asAdya sAgarIm /
puRye manohare deSe sarvaBUmiguREr yute // BrP_44.54 //
vftaM SAlEH kadambES ca puMnAgEH saraladrumEH /
panasEr nArikelES ca bakulEr nAgakesarEH // BrP_44.55 //
tAlEH pippalEH KarjUrEr nAraNgEr bIjapUrakEH /
SAlEr AmrAtakEr loDrEr bakulEr bahuvArakEH // BrP_44.56 //
kapitTEH karRikArES ca pAwalASokacampakEH /
dAqimES ca tamAlES ca pArijAtEs taTArjunEH // BrP_44.57 //
prAcInAmalakEr bilvEH priyaNguvawaKAdirEH /
iNgudIsaptaparRES ca aSvatTAgastyajambukEH // BrP_44.58 //
maDukEH karRikArES ca bahuvArEH satindukEH /
palASabadarEr nIpEH sidDanimbaSuBAYjanEH // BrP_44.59 //
vArakEH kovidArES ca BallAtAmalakEs taTA /
iti hintAlakANkolEH karaYjEH saviBItakEH // BrP_44.60 //
sasarjamaDukASmaryEH SAlmalIdevadAruBiH /
SAKoWakEr nimbavawEH kumBIkOzWaharItakEH // BrP_44.61 //
guggulES candanEr vfkzEs taTEvAgurupAwalEH /
jambIrakaruREr vfkzEs tintiqIraktacandanEH // BrP_44.62 //
evaM nAnAviDEr vfkzEs taTAnyEr bahupAdapEH /
kalpadrumEr nityaPalEH sarvartukusumotkarEH // BrP_44.63 //
nAnApakzirutEr divyEr mattakokilanAditEH /
mayUravarasaMGuzwEH SukasArikasaMkulEH // BrP_44.64 //
hArItEr BfNgarAjES ca cAtakEr bahuputrakEH /
jIvaMjIvakakAkolEH kalaviNkEH kapotakEH // BrP_44.65 //
KagEr nAnAviDES cAnyEH SrotraramyEr manoharEH /
puzpitAgrezu vfkzezu kUjadBiS cArvaDizWitEH // BrP_44.66 //
ketakIvanaKaRqES ca sadA puzpaDarEH sitEH /
mallikAkundakusumEr yUTikAtagarEs taTA // BrP_44.67 //
kuwajEr bARapuzpES ca atimuktEH sakubjakEH /
mAlatIkaravIrES ca taTA kadalakAYcanEH // BrP_44.68 //
anyEr nAnAviDEH puzpEH suganDES cArudarSanEH /
vanodyAnopavanajEr nAnAvarREH suganDiBiH // BrP_44.69 //
vidyADaragaRAkIrREH sidDacAraRasevitEH /
ganDarvoragarakzoBir BUtApsarasakiMnarEH // BrP_44.70 //
muniyakzagaRAkIrREr nAnAsattvanizevitEH /
mfgEH SAKAmfgEH siMhEr varAhamahizAkulEH // BrP_44.71 //
taTAnyEH kfzRasArAdyEr mfgEH sarvatra SoBitEH /
SArdUlEr dIptamAtaNgEs taTAnyEr vanacAriBiH // BrP_44.72 //
evaM nAnAviDEr vfkzEr udyAnEr nandanopamEH /
latAgulmavitAnES ca viviDES ca jalASayEH // BrP_44.73 //
haMsakAraRqavAkIrREH padminIKaRqamaRqitEH /
kAdambES ca plavEr haMsES cakravAkopaSoBitEH // BrP_44.74 //
kamalEH SatapattrES ca kahlArEH kumudotpalEH /
KagEr jalacarES cAnyEH puzpEr jalasamudBavEH // BrP_44.75 //
parvatEr dIptaSiKarES cArukandaramaRqitEH /
nAnAvfkzasamAkIrREr nAnADAtuviBUzitEH // BrP_44.76 //
sarvAScaryamayEH SfNgEH sarvaBUtAlayEH SuBEH /
sarvOzaDisamAyuktEr vipulES citrasAnuBiH // BrP_44.77 //
evaM sarvEH samuditEH SoBitaM sumanoharEH /
dadarSa sa mahIpAlaH sTAnaM trElokyapUjitam // BrP_44.78 //
daSayojanavistIrRaM paYcayojanam Ayatam /
nAnAScaryasamAyuktaM kzetraM paramadurlaBam // BrP_44.79 //
{munaya UcuH: }
tasmin kzetravare puRye vEzRave puruzottame /
kiM tatra pratimA pUrvaM na sTitA vEzRavI praBo // BrP_45.1 //
yenAsO nfpatis tatra gatvA sabalavAhanaH /
sTApayAm Asa kfzRaM ca rAmaM BadrAM SuBapradAm // BrP_45.2 //
saMSayo no mahAn atra vismayaS ca jagatpate /
Srotum icCAmahe sarvaM brUhi tatkAraRaM ca naH // BrP_45.3 //
{brahmovAca: }
SfRuDvaM pUrvasaMvfttAM kaTAM pApapraRASinIm /
pravakzyAmi samAsena SriyA pfzwaH purA hariH // BrP_45.4 //
sumeroH kAYcane SfNge sarvAScaryasamanvite /
sidDavidyADarEr yakzEH kiMnarEr upaSoBite // BrP_45.5 //
devadAnavaganDarvEr nAgEr apsarasAM gaREH /
muniBir guhyakEH sidDEH sOparREH samarudgaREH // BrP_45.6 //
anyEr devAlayEH sADyEH kaSyapAdyEH prajeSvarEH /
vAlaKilyAdiBiS cEva SoBite sumanohare // BrP_45.7 //
karRikAravanEr divyEH sarvartukusumotkarEH /
jAtarUpapratIkASEr BUzite sUryasaMniBEH // BrP_45.8 //
anyES ca bahuBir vfkzEH SAlatAlAdiBir vanEH /
puMnAgASokasarala- nyagroDAmrAtakArjunEH // BrP_45.9 //
pArijAtAmraKadira- nIpabilvakadambakEH /
DavaKAdirapAlASa- SIrzAmalakatindukEH // BrP_45.10 //
nAriNgakolabakula- loDradAqimadArukEH /
sarjES ca karREs tagarEH SiSiBUrjavanimbakEH // BrP_45.11 //
anyES ca kAYcanES cEva PalaBArES ca nAmitEH /
nAnAkusumaganDAQyEr BUzite puzpapAdapEH // BrP_45.12 //
mAlatIyUTikAmallI- kundabARakuruRwakEH /
pAwalAgastyakuwaja- mandArakusumAdiBiH // BrP_45.13 //
anyES ca viviDEH puzpEr manasaH prItidAyakEH /
nAnAvihagasaMGES ca kUjadBir maDurasvarEH // BrP_45.14 //
puMskokilarutEr divyEr mattabarhiRanAditEH /
evaM nAnAviDEr vfkzEH puzpEr nAnAviDEs taTA // BrP_45.15 //
KagEr nAnAviDES cEva SoBite surasevite /
tatra sTitaM jagannATaM jagatsrazwAram avyayam // BrP_45.16 //
sarvalokaviDAtAraM vAsudevAKyam avyayam /
praRamya SirasA devI lokAnAM hitakAmyayA /
papracCemaM mahApraSnaM padmajA tam anuttamam // BrP_45.17 //
{SrIr uvAca: }
brUhi tvaM sarvalokeSa saMSayaM me hfdi sTitam /
martyaloke mahAScarye karmaBUmO sudurlaBe // BrP_45.18 //
loBamohagrahagraste kAmakroDamahArRave /
yena mucyeta deveSa asmAt saMsArasAgarAt // BrP_45.19 //
Acakzva sarvadeveSa praRatAM yadi manyase /
tvadfte nAsti loke 'smin vaktA saMSayanirRaye // BrP_45.20 //
{brahmovAca: }
SrutvEvaM vacanaM tasyA devadevo janArdanaH /
provAca parayA prItyA paraM sArAmftopamam // BrP_45.21 //
{SrIBagavAn uvAca: }
suKopAsyaH susADyaS ca 'BirAmaS ca susatPalaH /
Aste tIrTavare devi viKyAtaH puruzottamaH // BrP_45.22 //
na tena sadfSaH kaScit trizu lokezu vidyate /
kIrtanAd yasya deveSi mucyate sarvapAtakEH // BrP_45.23 //
na vijYAto 'marEH sarvEr na dEtyEr na ca dAnavEH /
marIcyAdyEr munivarEr gopitaM me varAnane // BrP_45.24 //
tat te 'haM saMpravakzyAmi tIrTarAjaM ca sAMpratam /
BAvenEkena suSroRi SfRuzva varavarRini // BrP_45.25 //
AsIt kalpe samutpanne nazwe sTAvarajaNgame /
pralInA devaganDarva- dEtyavidyADaroragAH // BrP_45.26 //
tamoBUtam idaM sarvaM na prAjYAyata kiMcana /
tasmiY jAgarti BUtAtmA paramAtmA jagadguruH // BrP_45.27 //
SrImAMs trimUrtikfd devo jagatkartA maheSvaraH /
vAsudeveti viKyAto yogAtmA harir ISvaraH // BrP_45.28 //
so 'sfjad yoganidrAnte nAByamBoruhamaDyagam /
padmakeSarasaMkASaM brahmARaM BUtam avyayam // BrP_45.29 //
tAdfgBUtas tato brahmA sarvalokamaheSvaraH /
paYcaBUtasamAyuktaM sfjate ca SanEH SanEH // BrP_45.30 //
mAtrAyonIni BUtAni sTUlasUkzmARi yAni ca /
caturviDAni sarvARi sTAvarARi carARi ca // BrP_45.31 //
tataH prajApatir brahmA cakre sarvaM carAcaram /
saMcintya manasAtmAnaM sasarja viviDAH prajAH // BrP_45.32 //
marIcyAdIn munIn sarvAn devAsurapitFn api /
yakzavidyADarAMS cAnyAn gaNgAdyAH saritas taTA // BrP_45.33 //
naravAnarasiMhAMS ca viviDAMS ca vihaMgamAn /
jarAyUn aRqajAn devi svedajodBedajAMs taTA // BrP_45.34 //
brahma kzatraM taTA vESyaM SUdraM cEva catuzwayam /
antyajAtAMS ca mlecCAMS ca sasarja viviDAn pfTak // BrP_45.35 //
yat kiMcij jIvasaMjYaM tu tfRagulmapipIlikam /
brahmA BUtvA jagat sarvaM nirmame sa carAcaram // BrP_45.36 //
dakziRANge taTAtmAnaM saMcintya puruzaM svayam /
vAme cEva tu nArIM sa dviDA BUtam akalpayat // BrP_45.37 //
tataH praBfti loke 'smin prajA mETunasaMBavAH /
aDamottamamaDyAS ca mama kzetrARi yAni ca // BrP_45.38 //
evaM saMcintya devo 'sO purA salilayonijaH /
jagAma DyAnam AsTAya vAsudevAtmikAM tanum // BrP_45.39 //
DyAnamAtreRa devena svayam eva janArdanaH /
tasmin kzaRe samutpannaH sahasrAkzaH sahasrapAt // BrP_45.40 //
sahasraSIrzA puruzaH puRqarIkaniBekzaRaH /
salilaDvAntameGABaH SrImAY SrIvatsalakzaRaH // BrP_45.41 //
apaSyat sahasA taM tu brahmA lokapitAmahaH /
AsanEr arGyapAdyES ca akzatEr aBinandya ca // BrP_45.42 //
tuzwAva paramEH stotrEr viriYciH susamAhitaH /
tato 'ham uktavAn devaM brahmARaM kamalodBavam /
kAraRaM vada mAM tAta mama DyAnasya sAMpratam // BrP_45.43 //
{brahmovAca: }
jagadDitAya deveSa martyalokES ca durlaBam /
svargadvArasya mArgARi yajYadAnavratAni ca // BrP_45.44 //
yogaH satyaM tapaH SradDA tIrTAni viviDAni ca /
vihAya sarvam etezAM suKaM tatsADanaM vada // BrP_45.45 //
sTAnaM jagatpate mahyAm utkfzwaM ca yad ucyate /
sarvezAm uttamaM sTAnaM brUhi me puruzottama // BrP_45.46 //
viDAtur vacanaM SrutvA tato 'haM proktavAn priye /
SfRu brahman pravakzyAmi nirmalaM Buvi durlaBam // BrP_45.47 //
uttamaM sarvakzetrARAM DanyaM saMsAratAraRam /
gobrAhmaRahitaM puRyaM cAturvarRyasuKodayam // BrP_45.48 //
BuktimuktipradaM nFRAM kzetraM paramadurlaBam /
mahApuRyaM tu sarvezAM sidDidaM vE pitAmahe // BrP_45.49 //
tasmAd AsIt samutpannaM tIrTarAjaM sanAtanam /
viKyAtaM paramaM kzetraM caturyuganizevitam // BrP_45.50 //
sarvezAm eva devAnAm fzIRAM brahmacAriRAm /
dEtyadAnavasidDAnAM ganDarvoragarakzasAm // BrP_45.51 //
nAgavidyADarARAM ca sTAvarasya carasya ca /
uttamaH puruzo yasmAt tasmAt sa puruzottamaH // BrP_45.52 //
dakziRasyodaDes tIre nyagroDo yatra tizWati /
daSayojanavistIrRaM kzetraM paramadurlaBam // BrP_45.53 //
yas tu kalpe samutpanne mahadulkAnibarhaRe /
vinASaM nEvam aByeti svayaM tatrEvam AsTitaH // BrP_45.54 //
dfzwamAtre vawe tasmiMS CAyAm Akramya cAsakft /
brahmahatyAt pramucyeta pApezv anyezu kA kaTA // BrP_45.55 //
pradakziRA kftA yEs tu namaskAraS ca jantuBiH /
sarve viDUtapApmAnas te gatAH keSavAlayam // BrP_45.56 //
nyagroDasyottare kiMcid dakziRe keSavasya tu /
prAsAdas tatra tizWet tu padaM DarmamayaM hi tat // BrP_45.57 //
pratimAM tatra vE dfzwvA svayaM devena nirmitAm /
anAyAsena vE yAnti BuvanaM me tato narAH // BrP_45.58 //
gacCamAnAMs tu tAn prekzya ekadA DarmarAw priye /
madantikam anuprApya praRamya SirasAbravIt // BrP_45.59 //
{yama uvAca: }
namas te Bagavan deva lokanATa jagatpate /
kzIrodavAsinaM devaM SezaBogAnuSAyinam // BrP_45.60 //
varaM vareRyaM varadaM kartAram akftaM praBum /
viSveSvaram ajaM vizRuM sarvajYam aparAjitam // BrP_45.61 //
nIlotpaladalaSyAmaM puRqarIkaniBekzaRam /
sarvajYaM nirguRaM SAntaM jagadDAtAram avyayam // BrP_45.62 //
sarvalokaviDAtAraM sarvalokasuKAvaham /
purARaM puruzaM vedyaM vyaktAvyaktaM sanAtanam // BrP_45.63 //
parAvarARAM srazwAraM lokanATaM jagadgurum /
SrIvatsoraskasaMyuktaM vanamAlAviBUzitam // BrP_45.64 //
pItavastraM caturbAhuM SaNKacakragadADaram /
hArakeyUrasaMyuktaM mukuwANgadaDAriRam // BrP_45.65 //
sarvalakzaRasaMpUrRaM sarvendriyavivarjitam /
kUwasTam acalaM sUkzmaM jyotIrUpaM sanAtanam // BrP_45.66 //
BAvABAvavinirmuktaM vyApinaM prakfteH param /
namasyAmi jagannATam ISvaraM suKadaM praBum // BrP_45.67 //
ity evaM DarmarAjas tu purA nyagroDasaMniDO /
stutvA nAnAviDEH stotrEH praRAmam akarot tadA // BrP_45.68 //
taM dfzwvA tu mahABAge praRataM prAYjalisTitam /
stotrasya kAraRaM devi pfzwavAn aham antakam // BrP_45.69 //
vEvasvata mahAbAho sarvadevottamo hy asi /
kimarTaM stutavAn mAM tvaM saMkzepAt tad bravIhi me // BrP_45.70 //
{DarmarAja uvAca: }
asminn Ayatane puRye viKyAte puruzottame /
indranIlamayI SrezWA pratimA sArvakAmikI // BrP_45.71 //
tAM dfzwvA puRqarIkAkza BAvenEkena SradDayA /
SvetAKyaM BavanaM yAnti nizkAmAS cEva mAnavAH // BrP_45.72 //
ataH kartuM na Saknomi vyApAram arisUdana /
prasIda sumahAdeva saMhara pratimAM viBo // BrP_45.73 //
SrutvA vEvasvatasyEtad vAkyam etad uvAca ha /
yama tAM gopayizyAmi sikatABiH samantataH // BrP_45.74 //
tataH sA pratimA devi valliBir gopitA mayA /
yaTA tatra na paSyanti manujAH svargakANkziRaH // BrP_45.75 //
pracCAdya vallikEr devi jAtarUpaparicCadEH /
yamaM prasTApayAm Asa svAM purIM dakziRAM diSam // BrP_45.76 //
{brahmovAca: }
luptAyAM pratimAyAM tu indranIlasya Bo dvijAH /
tasmin kzetravare puRye viKyAte puruzottame // BrP_45.77 //
yo BUtas tatra vfttAnto devadevo janArdanaH /
taM sarvaM kaTayAm Asa sa tasyE BagavAn purA // BrP_45.78 //
indradyumnasya gamanaM kzetrasaMdarSanaM taTA /
kzetrasya varRanaM cEva prAsAdakaraRaM taTA // BrP_45.79 //
hayameDasya yajanaM svapnadarSanam eva ca /
lavaRasyodaDes tIre kAzWasya darSanaM taTA // BrP_45.80 //
darSanaM vAsudevasya SilpirAjasya ca dvijAH /
nirmARaM pratimAyAs tu yaTAvarRaM viSezataH // BrP_45.81 //
sTApanaM cEva sarvezAM prAsAde Buvanottame /
yAtrAkAle ca viprendrAH kalpasaMkIrtanaM taTA // BrP_45.82 //
mArkaRqeyasya caritaM sTApanaM SaMkarasya ca /
paYcatIrTasya mAhAtmyaM darSanaM SUlapARinaH // BrP_45.83 //
vawasya darSanaM cEva vyuzwiM tasya ca Bo dvijAH /
darSanaM baladevasya kfzRasya ca viSezataH // BrP_45.84 //
suBadrAyAS ca tatrEva mAhAtmyaM cEva sarvaSaH /
darSanaM narasiMhasya vyuzwisaMkIrtanaM taTA // BrP_45.85 //
anantavAsudevasya darSanaM guRakIrtanam /
SvetamADavamAhAtmyaM svargadvArasya darSanam // BrP_45.86 //
udaDer darSanaM cEva snAnaM tarpaRam eva ca /
samudrasnAnamAhAtmyam indradyumnasya ca dvijAH // BrP_45.87 //
paYcatIrTaPalaM cEva mahAjyezWaM taTEva ca /
sTAnaM kfzRasya halinaH parvayAtrAPalaM taTA // BrP_45.88 //
varRanaM vizRulokasya kzetrasya ca punaH punaH /
pUrvaM kaTitavAn sarvaM tasyE sa puruzottamaH // BrP_45.89 //
{munaya UcuH: }
Srotum icCAmahe deva kaTASezaM mahIpateH /
tasmin kzetravare gatvA kiM cakAra narADipaH // BrP_46.1 //
{brahmovAca: }
SfRuDvaM muniSArdUlAH pravakzyAmi samAsataH /
kzetrasaMdarSanaM cEva kftyaM tasya ca BUpateH // BrP_46.2 //
gatvA tatra mahIpAlaH kzetre trElokyaviSrute /
dadarSa ramaRIyAni sTAnAni saritas taTA // BrP_46.3 //
nadI tatra mahApuRyA vinDyapAdavinirgatA /
svittropaleti viKyAtA sarvapApaharA SivA // BrP_46.4 //
gaNgAtulyA mahAsrotA dakziRArRavagAminI /
mahAnadIti nAmnA sA puRyatoyA saridvarA // BrP_46.5 //
dakziRasyodaDer garBaM gatAvartAtiSoBitA /
uBayos tawayor yasyA grAmAS ca nagarARi ca // BrP_46.6 //
dfSyante muniSArdUlAH susasyAH sumanoharAH /
hfzwapuzwajanAkIrRA vastrAlaMkAraBUzitAH // BrP_46.7 //
brAhmaRAH kzatriyA vESyAH SUdrAs tatra pfTak pfTak /
svaDarmaniratAH SAntA dfSyante SuBalakzaRAH // BrP_46.8 //
tAmbUlapUrRavadanA mAlAdAmaviBUzitAH /
vedapUrRamuKA viprAH sazaqaNgapadakramAH // BrP_46.9 //
agnihotraratAH kecit kecid OpAsanakriyAH /
sarvaSAstrArTakuSalA yajvAno BUridakziRAH // BrP_46.10 //
catvAre rAjamArgezu vanezUpavanezu ca /
saBAmaRqalaharmyezu devatAyatanezu ca // BrP_46.11 //
itihAsapurARAni vedAH sANgAH sulakzaRAH /
kAvyaSAstrakaTAs tatra SrUyante ca mahAjanEH // BrP_46.12 //
striyas taddeSavAsinyo rUpayOvanagarvitAH /
saMpUrRalakzaRopetA vistIrRaSroRimaRqalAH // BrP_46.13 //
saroruhamuKAH SyAmAH SaraccandraniBAnanAH /
pInonnatastanAH sarvAH samfdDyA cArudarSanAH // BrP_46.14 //
sOvarRavalayAkrAntA divyEr vastrEr alaMkftAH /
kadalIgarBasaMkASAH padmakiYjalkasapraBAH // BrP_46.15 //
bimbADarapuwAH kAntAH karRAntAyatalocanAH /
sumuKAS cArukeSAS ca hAvaBAvAvanAmitAH // BrP_46.16 //
kAScit padmapalASAkzyaH kAScid indIvarekzaRAH /
vidyudvispazwadaSanAs tanvaNgyaS ca taTAparAH // BrP_46.17 //
kuwilAlakasaMyuktAH sImantena virAjitAH /
grIvABaraRasaMyuktA mAlyadAmaviBUzitAH // BrP_46.18 //
kuRqalE ratnasaMyuktEH karRapUrEr manoharEH /
devayozitpratIkASA dfSyante SuBalakzaRAH // BrP_46.19 //
divyagItavarEr DanyEH krIqamAnA varANganAH /
vIRAveRumfdaNgES ca paRavES cEva gomuKEH // BrP_46.20 //
SaNKadunduBinirGozEr nAnAvAdyEr manoharEH /
krIqantyas tAH sadA hfzwA vilAsinyaH parasparam // BrP_46.21 //
evamAdi taTAneka- gItavAdyaviSAradAH /
divA rAtrO samAyuktAH kAmonmattA varANganAH // BrP_46.22 //
BikzuvEKAnasEH sidDEH snAtakEr brahmacAriBiH /
mantrasidDEs tapaHsidDEr yajYasidDEr nizevitam // BrP_46.23 //
ity evaM dadfSe rAjA kzetraM paramaSoBanam /
atrEvArADayizyAmi BagavantaM sanAtanam // BrP_46.24 //
jagadguruM paraM devaM paraM pAraM paraM padam /
sarveSvareSvaraM vizRum anantam aparAjitam // BrP_46.25 //
idaM tanmAnasaM tIrTaM jYAtaM me puruzottamam /
kalpavfkzo mahAkAyo nyagroDo yatra tizWati // BrP_46.26 //
pratimA cendranIlAKyA svayaM devena gopitA /
na cAtra dfSyate cAnyA pratimA vEzRavI SuBA // BrP_46.27 //
taTA yatnaM karizyAmi yaTA devo jagatpatiH /
pratyakzaM mama cAByeti vizRuH satyaparAkramaH // BrP_46.28 //
yajYEr dAnEs tapoBiS ca homEr DyAnEs taTArcanEH /
upavAsES ca viDivac careyaM vratam uttamam // BrP_46.29 //
ananyamanasA cEva tanmanA nAnyamAnasaH /
vizRvAyatanavinyAse prAramBaM ca karomy aham // BrP_46.30 //
{brahmovAca: }
evaM sa pfTivIpAlaS cintayitvA dvijottamAH /
prAsAdArTaM hares tatra prAramBam akarot tadA // BrP_47.1 //
AnAyya gaRakAn sarvAn AcAryAY SAstrapAragAn /
BUmiM saMSoDya yatnena rAjA tu parayA mudA // BrP_47.2 //
brAhmaREr jYAnasaMpannEr vedaSAstrArTapAragEH /
amAtyEr mantriBiS cEva vAstuvidyAviSAradEH // BrP_47.3 //
tEH sArDaM sa samAlocya sumuhUrte SuBe dine /
sucandratArAsaMyoge grahAnukUlyasaMyute // BrP_47.4 //
jayamaNgalaSabdES ca nAnAvAdyEr manoharEH /
vedADyayananirGozEr gItEH sumaDurasvarEH // BrP_47.5 //
puzpalAjAkzatEr ganDEH pUrRakumBEH sadIpakEH /
dadAv arGyaM tato rAjA SradDayA susamAhitaH // BrP_47.6 //
dattvEvam arGyaM viDivad AnAyya sa mahIpatiH /
kaliNgADipatiM SUram utkalADipatiM taTA /
koSalADipatiM cEva tAn uvAca tadA nfpaH // BrP_47.7 //
{rAjovAca: }
gacCaDvaM sahitAH sarve SilArTe susamAhitAH /
gfhItvA SilpimuKyAMS ca SilAkarmaviSAradAn // BrP_47.8 //
vinDyAcalaM suvistIrRaM bahukandaraSoBitam /
nirUpya sarvasAnUni cCedayitvA SilAH SuBAH /
saMvAhyantAM ca SakawEr nOkABir mA vilambaTa // BrP_47.9 //
{brahmovAca: }
evaM gantuM samAdiSya tAn nfpAn sa mahIpatiH /
punar evAbravId vAkyaM sAmAtyAn sapurohitAn // BrP_47.10 //
{rAjovAca: }
gacCantu dUtAH sarvatra mamAjYAM pravadantu vE /
yatra tizWanti rAjAnaH pfTivyAM tAn suSIGragAH // BrP_47.11 //
hastyaSvaraTapAdAtEH sAmAtyEH sapurohitEH /
gacCata sahitAH sarva indradyumnasya SAsanAt // BrP_47.12 //
{brahmovAca: }
evaM dUtAH samAjYAtA rAjYA tena mahAtmanA /
gatvA tadA nfpAn Ucur vacanaM tasya BUpateH // BrP_47.13 //
SrutvA tu te taTA sarve dUtAnAM vacanaM nfpAH /
Ajagmus tvaritAH sarve svasEnyEH parivAritAH // BrP_47.14 //
ye nfpAH sarvadigBAge ye ca dakziRataH sTitAH /
paScimAyAM sTitA ye ca uttarApaTasaMsTitAH // BrP_47.15 //
pratyantavAsino ye 'pi ye ca saMniDivAsinaH /
pArvatIyAS ca ye kecit taTA dvIpanivAsinaH // BrP_47.16 //
raTEr nAgEH padAtES ca vAjiBir DanavistarEH /
saMprAptA bahuSo viprAH SrutvendradyumnaSAsanam // BrP_47.17 //
tAn AgatAn nfpAn dfzwvA sAmAtyAn sapurohitAn /
provAca rAjA hfzwAtmA kAryam uddiSya sAdaram // BrP_47.18 //
{rAjovAca: }
SfRuDvaM nfpaSArdUlA yaTA kiMcid bravImy aham /
asmin kzetravare puRye Buktimuktiprade Sive // BrP_47.19 //
hayameDaM mahAyajYaM prAsAdaM cEva vEzRavam /
kaTaM Saknomy ahaM kartum iti cintAkulaM manaH // BrP_47.20 //
BavadBiH susahAyEs tu sarvam etat karomy aham /
yadi yUyaM sahAyA me BavaDvaM nfpasattamAH // BrP_47.21 //
{brahmovAca: }
ity evaM vadamAnasya rAjarAjasya DImataH /
sarve pramuditA hfzwA BUpAs te tasya SAsanAt // BrP_47.22 //
vavfzur DanaratnES ca suvarRamaRimOktikEH /
kambalAjinaratnES ca rANkavAstaraREH SuBEH // BrP_47.23 //
vajravEdUryamARikyEH padmarAgendranIlakEH /
gajEr aSvEr DanES cAnyE raTES cEva kareRuBiH // BrP_47.24 //
asaMKyeyEr bahuviDEr dravyEr uccAvacEs taTA /
SAlivrIhiyavES cEva mAzamudgatilEs taTA // BrP_47.25 //
sidDArTacaRakES cEva goDUmEr masurAdiBiH /
SyAmAkEr maDukES cEva nIvArEH sakulatTakEH // BrP_47.26 //
anyES ca viviDEr DAnyEr grAmyAraRyEH sahasraSaH /
bahuDAnyasahasrARAM taRqulAnAM ca rASiBiH // BrP_47.27 //
gavyasya havizaH kumBEH SataSo 'Ta sahasraSaH /
taTAnyEr viviDEr dravyEr BakzyaBojyAnulepanEH // BrP_47.28 //
rAjAnaH pUrayAm Asur yat kiMcid dravyasaMBavEH /
tAn dfzwvA yajYasaMBArAn sarvasaMpatsamanvitAn // BrP_47.29 //
yajYakarmavido viprAn vedavedANgapAragAn /
SAstrezu nipuRAn dakzAn kuSalAn sarvakarmasu // BrP_47.30 //
fzIMS cEva maharzIMS ca devarzIMS cEva tApasAn /
brahmacArigfhasTAMS ca vAnaprasTAn yatIMs taTA // BrP_47.31 //
snAtakAn brAhmaRAMS cAnyAn agnihotre sadA sTitAn /
AcAryopADyAyavarAn svADyAyatapasAnvitAn // BrP_47.32 //
sadasyAY SAstrakuSalAMs taTAnyAn pAvakAn bahUn /
dfzwvA tAn nfpatiH SrImAn uvAca svaM purohitam // BrP_47.33 //
{rAjovAca: }
tataH prayAntu vidvAMso brAhmaRA vedapAragAH /
vAjimeDArTasidDyarTaM deSaM paSyantu yajYiyam // BrP_47.34 //
{brahmovAca: }
ity uktaH sa taTA cakre vacanaM tasya BUpateH /
hfzwaH sa mantriBiH sArDaM tadA rAjapurohitaH // BrP_47.35 //
tato yayO puroDAS ca prAjYaH sTapatiBiH saha /
brAhmaRAn agrataH kftvA kuSalAn yajYakarmaRi // BrP_47.36 //
taM deSaM DIvaragrAmaM sapratoliviwaNkinam /
kArayAm Asa vipro 'sO yajYavAwaM yaTAviDi // BrP_47.37 //
prAsAdaSatasaMbADaM maRipravaraSoBitam /
indrasadmaniBaM ramyaM hemaratnaviBUzitam // BrP_47.38 //
stamBAn kanakacitrAMS ca toraRAni bfhanti ca /
yajYAyatanadeSezu dattvA SudDaM ca kAYcanam // BrP_47.39 //
antaHpurARi rAjYAM ca nAnAdeSanivAsinAm /
kArayAm Asa DarmAtmA tatra tatra yaTAviDi // BrP_47.40 //
brAhmaRAnAM ca vESyAnAM nAnAdeSasamIyuzAm /
kArayAm Asa viDivac CAlAs tatrApy anekaSaH // BrP_47.41 //
priyArTaM tasya nfpater Ayayur nfpasattamAH /
ratnAny anekAny AdAya striyaS cAyayur utsave // BrP_47.42 //
tezAM nirviSatAM svezu Sibirezu mahAtmanAm /
nadataH sAgarasyeva divispfg aBavad DvaniH // BrP_47.43 //
tezAm aByAgatAnAM ca sa rAjA munisattamAH /
vyAdideSAyatanAni SayyAS cApy upacArataH // BrP_47.44 //
BojanAni vicitrARi SAlIkzuyavagorasEH /
upetya nfpatiSrezWo vyAdideSa svayaM tadA // BrP_47.45 //
taTA tasmin mahAyajYe bahavo brahmavAdinaH /
ye ca dvijAtipravarAs tatrAsan dvijasattamAH // BrP_47.46 //
samAjagmuH saSizyAs tAn pratijagrAha pArTivaH /
sarvAMS ca tAn anuyayO yAvad AvasaTAn iti // BrP_47.47 //
svayam eva mahAtejA damBaM tyaktvA nfpottamaH /
tataH kftvA svaSilpaM ca Silpino 'nye ca ye tadA // BrP_47.48 //
kftsnaM yajYaviDiM rAjYe tadA tasmE nyavedayan /
tataH SrutvA nfpaSrezWaH kftaM sarvam atandritaH /
hfzwaromABavad rAjA saha mantriBir acyutaH // BrP_47.49 //
{brahmovAca: }
tasmin yajYe pravftte tu vAgmino hetuvAdiBiH /
hetuvAdAn bahUn AhuH parasparajigIzavaH // BrP_47.50 //
devendrasyeva vihitaM rAjasiMhena Bo dvijAH /
dadfSus toraRAny atra SAtakumBamayAni ca // BrP_47.51 //
SayyAsanavikArAMS ca subahUn ratnasaMcayAn /
GawapAtrIkawAhAni kalaSAn varDamAnakAn // BrP_47.52 //
nahi kaScid asOvarRam apaSyad vasuDADipaH /
yUpAMS ca SAstrapaWitAn dAravAn hemaBUzitAn // BrP_47.53 //
upakziptAn yaTAkAlaM viDivad BUrivarcasaH /
sTalajA jalajA ye ca paSavaH kecana dvijAH // BrP_47.54 //
sarvAn eva samAnItAn apaSyaMs tatra te nfpAH /
gAS cEva mahizIS cEva taTA vfdDastriyo 'pi ca // BrP_47.55 //
OdakAni ca sattvAni SvApadAni vayAMsi ca /
jarAyujARqajAtAni svedajAny udBidAni ca // BrP_47.56 //
parvatAny upaDAnyAni BUtAni dadfSuS ca te /
evaM pramuditaM sarvaM paSuto DanaDAnyataH // BrP_47.57 //
yajYavAwaM nfpA dfzwvA vismayaM paramaM gatAH /
brAhmaRAnAM viSAM cEva bahumizwAnnam fdDimat // BrP_47.58 //
pUrRe Satasahasre tu viprARAM tatra BuYjatAm /
dunduBir meGanirGozAn muhurmuhur aTAkarot // BrP_47.59 //
vinanAdAsakfc cApi divase divase gate /
evaM sa vavfDe yajYas tasya rAjYas tu DImataH // BrP_47.60 //
annasya subahUn viprA utsargAn nirgatopamAn /
daDikulyAS ca dadfSuH payasaS ca hradAMs taTA // BrP_47.61 //
jambUdvIpo hi sakalo nAnAjanapadEr yutaH /
dvijAS ca tatra dfSyante rAjYas tasya mahAmaKe // BrP_47.62 //
tatra yAni sahasrARi puruzARAM tatas tataH /
gfhItvA BAjanaM jagmur bahUni dvijasattamAH // BrP_47.63 //
SrAviRaS cApi te sarve sumfzwamaRikuRqalAH /
paryavezayan dvijAtIY SataSo 'Ta sahasraSaH // BrP_47.64 //
viviDAny anupAnAni puruzA ye 'nuyAyinaH /
te vE nfpopaBojyAni brAhmaReByo daduH saha // BrP_47.65 //
samAgatAn vedavido rAjYaS ca pfTivISvarAn /
pUjAM cakre tadA tezAM viDivad BUridakziRaH // BrP_47.66 //
digdeSAd AgatAn rAjYo mahAsaMgrAmaSAlinaH /
nawanartakakAdIMS ca gItastutiviSAradAn // BrP_47.67 //
patnyo manoramAs tasya pInonnatapayoDarAH /
indIvarapalASAkzyaH SaraccandraniBAnanAH // BrP_47.68 //
kulaSIlaguRopetAH sahasrEkaM SatADikam /
evaM tadBUpaparama- patnIgaRasamanvitam // BrP_47.69 //
ratnamAlAkulaM divyaM patAkADvajasevitam /
ratnahArayutaM ramyaM candrakAntisamapraBam // BrP_47.70 //
kariRaH parvatAkArAn madasiktAn mahAbalAn /
SataSaH kowisaMGAtEr dantiBir dantaBUzaREH // BrP_47.71 //
vAtavegajavEr aSvEH sinDujAtEH suSoBanEH /
SvetASvEH SyAmakarRES ca kowyanekEr javAnvitEH // BrP_47.72 //
saMnadDabadDakakzES ca nAnApraharaRodyatEH /
asaMKyeyEH padAtES ca devaputropamEs taTA // BrP_47.73 //
ity evaM dadfSe rAjA yajYasaMBAravistaram /
mudaM leBe tadA rAjA saMhfzwo vAkyam abravIt // BrP_47.74 //
{rAjovAca: }
AnayaDvaM hayaSrezWaM sarvalakzaRalakzitam /
cArayaDvaM pfTivyAM vE rAjaputrAH susaMyatAH // BrP_47.75 //
vidvadBir DarmavidBiS ca atra homo viDIyatAm /
kfzRacCAgaM ca mahizaM kfzRasAramfgaM dvijAn // BrP_47.76 //
anaqvAhaM ca gAS cEva sarvAMS ca paSupAlakAn /
izwayaS ca pravartantAM prAsAdaM vEzRavaM tataH // BrP_47.77 //
sarvam etac ca vipreByo dIyatAM manasepsitam /
striyaS ca ratnakowyaS ca grAmAS ca nagarARi ca // BrP_47.78 //
samyak samfdDaBUmyaS ca vizayAS cEvam arTinAm /
anyAni dravyajAtAni manojYAni bahUni ca // BrP_47.79 //
sarvezAM yAcamAnAnAM nAsti hy etan na BAzayet /
tAvat pravartatAM yajYo yAvad devaH purA tv iha /
pratyakzaM mama cAByeti yajYasyAsya samIpataH // BrP_47.80 //
{brahmovAca: }
evam uktvA tadA viprA rAjasiMho mahABujaH /
dadO suvarRasaMGAtaM kowInAM cEva BUzaRam // BrP_47.81 //
kareRuSatasAhasraM vAjino niyutAni ca /
arbudaM cEva vfzaBaM svarRaSfNgIS ca DenukAH // BrP_47.82 //
surUpAH suraBIS cEva kAMsyadohAH payasvinIH /
prAyacCat sa tu vipreByo vedavidByo mudA yutaH // BrP_47.83 //
vAsAMsi ca mahArhARi rANkavAstaraRAni ca /
suSuklAni ca SuBrARi pravAlamaRim uttamam // BrP_47.84 //
adadAt sa mahAyajYe ratnAni viviDAni ca //* BrP_47.85 //
vajravEdUryamARikya- muktikAdyAni yAni ca /
alaMkAravatIH SuBrAH kanyA rAjIvalocanAH // BrP_47.86 //
SatAni paYca vipreByo rAjA hfzwaH pradattavAn /
striyaH pInapayoBArAH kaYcukEH svastanAvftAH // BrP_47.87 //
maDyahInAS ca suSroRyaH padmapattrAyatekzaRAH /
hAvaBAvAnvitagrIvA bahvyo valayaBUzitAH // BrP_47.88 //
pAdanUpurasaMyuktAH pawwadukUlavAsasaH /
ekEkaSo 'dadAt tasmin kAmyAS ca kAminIr bahUH // BrP_47.89 //
arTiByo brAhmaRAdiByo hayameDe dvijottamAH /
BakzyaM BojyaM ca saMpUrRaM nAnAsaMBArasaMyutam // BrP_47.90 //
KaRqakAdyAny anekAni svinnapakvAMS ca pizwakAn /
annAny anyAni meDyAMS ca GftapUrAMS ca KARqavAn // BrP_47.91 //
maDurAMs tarjitAn pUpAn annaM mfzwaM supAkikam /
prItyarTaM sarvasattvAnAM dIyate 'nnaM punaH punaH // BrP_47.92 //
dattasya dIyamAnasya DanasyAnto na vidyate /
evaM dfzwvA mahAyajYaM devadEtyAH savAraRAH // BrP_47.93 //
ganDarvApsarasaH sidDA fzayaS ca prajeSvarAH /
vismayaM paramaM yAtA dfzwvA kratuvaraM SuBam // BrP_47.94 //
puroDA mantriRo rAjA hfzwAs tatrEva sarvaSaH /
na tatra malinaH kaScin na dIno na kzuDAnvitaH // BrP_47.95 //
na vopasargo na glAnir nADayo vyADayas taTA /
nAkAlamaraRaM tatra na daMSo na grahA vizam // BrP_47.96 //
hfzwapuzwajanAH sarve tasmin rAjYo mahotsave /
ye ca tatra tapaHsidDA munayaS cirajIvinaH // BrP_47.97 //
na jAtaM tAdfSaM yajYaM DanaDAnyasamanvitam /
evaM sa rAjA viDivad vAjimeDaM dvijottamAH /
kratuM samApayAm Asa prAsAdaM vEzRavaM taTA // BrP_47.98 //
{munaya UcuH: }
brUhi no devadeveSa yat pfcCAmaH purAtanam /
yaTA tAH pratimAH pUrvam indradyumnena nirmitAH // BrP_48.1 //
kena cEva prakAreRa tuzwas tasmE sa mADavaH /
tat sarvaM vada cAsmAkaM paraM kOtUhalaM hi naH // BrP_48.2 //
{brahmovAca: }
SfRuDvaM muniSArdUlAH purARaM vedasaMmitam /
kaTayAmi purA vfttaM pratimAnAM ca saMBavam // BrP_48.3 //
pravftte ca mahAyajYe prAsAde cEva nirmite /
cintA tasya baBUvATa pratimArTam aharniSam // BrP_48.4 //
na vedmi kena deveSaM sarveSaM lokapAvanam /
sargasTityantakartAraM paSyAmi puruzottamam // BrP_48.5 //
cintAvizwas tv aBUd rAjA Sete rAtrO divApi na /
na BuNkte viviDAn BogAn na ca snAnaM prasADanam // BrP_48.6 //
nEva vAdyena ganDena gAyanEr varRakEr api /
na gajEr madayuktES ca na cAnekEr hayAnvitEH // BrP_48.7 //
nendranIlEr mahAnIlEH padmarAgamayEr na ca /
suvarRarajatAdyES ca vajrasPawikasaMyutEH // BrP_48.8 //
bahurAgArTakAmEr vA na vanyEr antarikzagEH /
baBUva tasya nfpater manasas tuzwivarDanam // BrP_48.9 //
SElamfddArujAtezu praSastaM kiM mahItale /
vizRupratimAyogyaM ca sarvalakzaRalakzitam // BrP_48.10 //
etEr eva trayARAM tu dayitaM syAt surArcitam /
sTApite prItim aByeti iti cintAparo 'Bavat // BrP_48.11 //
paYcarAtraviDAnena saMpUjya puruzottamam /
cintAvizwo mahIpAlaH saMstotum upacakrame // BrP_48.12 //
vAsudeva namas te 'stu namas te mokzakAraRa /
trAhi mAM sarvalokeSa janmasaMsArasAgarAt // BrP_49.1 //
nirmalAmbarasaMkASa namas te puruzottama /
saMkarzaRa namas te 'stu trAhi mAM DaraRIDara // BrP_49.2 //
namas te hemagarBABa namas te makaraDvaja /
ratikAnta namas te 'stu trAhi mAM saMvarAntaka // BrP_49.3 //
namas te 'YjanasaMkASa namas te Baktavatsala /
anirudDa namas te 'stu trAhi mAM varado Bava // BrP_49.4 //
namas te vibuDAvAsa namas te vibuDapriya /
nArAyaRa namas te 'stu trAhi mAM SaraRAgatam // BrP_49.5 //
namas te balinAM SrezWa namas te lANgalAyuDa /
caturmuKa jagadDAma trAhi mAM prapitAmaha // BrP_49.6 //
namas te nIlameGABa namas te tridaSArcita /
trAhi vizRo jagannATa magnaM mAM BavasAgare // BrP_49.7 //
pralayAnalasaMkASa namas te ditijAntaka /
narasiMha mahAvIrya trAhi mAM dIptalocana // BrP_49.8 //
yaTA rasAtalAd urvI tvayA daMzwrodDftA purA /
taTA mahAvarAhas tvaM trAhi mAM duHKasAgarAt // BrP_49.9 //
tavEtA mUrtayaH kfzRa varadAH saMstutA mayA /
taveme baladevAdyAH pfTagrUpeRa saMsTitAH // BrP_49.10 //
aNgAni tava deveSa garutmAdyAs taTA praBo /
dikpAlAH sAyuDAS cEva keSavAdyAs taTAcyuta // BrP_49.11 //
ye cAnye tava deveSa BedAH proktA manIziBiH /
te 'pi sarve jagannATa prasannAyatalocana // BrP_49.12 //
mayArcitAH stutAH sarve taTA yUyaM namaskftAH /
prayacCata varaM mahyaM DarmakAmArTamokzadam // BrP_49.13 //
BedAs te kIrtitA ye tu hare saMkarzaRAdayaH /
tava pUjArTasaMBUtAs tatas tvayi samASritAH // BrP_49.14 //
na Bedas tava deveSa vidyate paramArTataH /
viviDaM tava yad rUpam uktaM tad upacArataH // BrP_49.15 //
advEtaM tvAM kaTaM dvEtaM vaktuM Saknoti mAnavaH /
ekas tvaM hi hare vyApI citsvaBAvo niraYjanaH // BrP_49.16 //
paramaM tava yad rUpaM BAvABAvavivarjitam /
nirlepaM nirguRaM SrezWaM kUwasTam acalaM Druvam // BrP_49.17 //
sarvopADivinirmuktaM sattAmAtravyavasTitam /
tad devAS ca na jAnanti kaTaM jAnAmy ahaM praBo // BrP_49.18 //
aparaM tava yad rUpaM pItavastraM caturBujam /
SaNKacakragadApARi- mukuwANgadaDAriRam // BrP_49.19 //
SrIvatsoraskasaMyuktaM vanamAlAviBUzitam /
tad arcayanti vibuDA ye cAnye tava saMSrayAH // BrP_49.20 //
devadeva suraSrezWa BaktAnAm aBayaprada /
trAhi mAM padmapattrAkza magnaM vizayasAgare // BrP_49.21 //
nAnyaM paSyAmi lokeSa yasyAhaM SaraRaM vraje /
tvAm fte kamalAkAnta prasIda maDusUdana // BrP_49.22 //
jarAvyADiSatEr yukto nAnAduHKEr nipIqitaH /
harzaSokAnvito mUQaH karmapASEH suyantritaH // BrP_49.23 //
patito 'haM mahArOdre Gore saMsArasAgare /
vizamodakaduzpAre rAgadvezaJazAkule // BrP_49.24 //
indriyAvartagamBIre tfzRASokormisaMkule /
nirASraye nirAlambe niHsAre 'tyantacaYcale // BrP_49.25 //
mAyayA mohitas tatra BramAmi suciraM praBo /
nAnAjAtisahasrezu jAyamAnaH punaH punaH // BrP_49.26 //
mayA janmAny anekAni sahasrARy ayutAni ca /
viviDAny anuBUtAni saMsAre 'smiY janArdana // BrP_49.27 //
vedAH sANgA mayADItAH SAstrARi viviDAni ca /
itihAsapurARAni taTA SilpAny anekaSaH // BrP_49.28 //
asaMtozAS ca saMtozAH saMcayApacayA vyayAH /
mayA prAptA jagannATa kzayavfdDyakzayetarAH // BrP_49.29 //
BAryArimitrabanDUnAM viyogAH saMgamAs taTA /
pitaro viviDA dfzwA mAtaraS ca taTA mayA // BrP_49.30 //
duHKAni cAnuBUtAni yAni sOKyAny anekaSaH /
prAptAS ca bAnDavAH putrA BrAtaro jYAtayas taTA // BrP_49.31 //
mayozitaM taTA strIRAM kozWe viRmUtrapicCale /
garBavAse mahAduHKam anuBUtaM taTA praBo // BrP_49.32 //
duHKAni yAny anekAni bAlyayOvanagocare /
vArDake ca hfzIkeSa tAni prAptAni vE mayA // BrP_49.33 //
maraRe yAni duHKAni yamamArge yamAlaye /
mayA tAny anuBUtAni narake yAtanAs taTA // BrP_49.34 //
kfmikIwadrumARAM ca hastyaSvamfgapakziRAm /
mahizozwragavAM cEva taTAnyezAM vanOkasAm // BrP_49.35 //
dvijAtInAM ca sarvezAM SUdrARAM cEva yonizu /
DaninAM kzatriyARAM ca daridrARAM tapasvinAm // BrP_49.36 //
nfpARAM nfpaBftyAnAM taTAnyezAM ca dehinAm /
gfhezu tezAm utpanno deva cAhaM punaH punaH // BrP_49.37 //
gato 'smi dAsatAM nATa BftyAnAM bahuSo nfRAm /
daridratvaM ceSvaratvaM svAmitvaM ca taTA gataH // BrP_49.38 //
hato mayA hatAS cAnye GAtito GAtitAs taTA /
dattaM mamAnyEr anyeByo mayA dattam anekaSaH // BrP_49.39 //
pitfmAtfsuhfdBrAtf- kalatrARAM kftena ca /
DaninAM SrotriyARAM ca daridrARAM tapasvinAm // BrP_49.40 //
uktaM dEnyaM ca viviDaM tyaktvA lajjAM janArdana /
devatiryaNmanuzyezu sTAvarezu carezu ca // BrP_49.41 //
na vidyate taTA sTAnaM yatrAhaM na gataH praBo /
kadA me narake vAsaH kadA svarge jagatpate // BrP_49.42 //
kadA manuzyalokezu kadA tiryaggatezu ca /
jalayantre yaTA cakre GawI rajjunibanDanA // BrP_49.43 //
yAti corDvam aDaS cEva kadA maDye ca tizWati /
taTA cAhaM suraSrezWa karmarajjusamAvftaH // BrP_49.44 //
aDaS corDvaM taTA maDye Braman gacCAmi yogataH /
evaM saMsAracakre 'smin BErave romaharzaRe // BrP_49.45 //
BramAmi suciraM kAlaM nAntaM paSyAmi karhicit /
na jAne kiM karomy adya hare vyAkulitendriyaH // BrP_49.46 //
SokatfzRABiBUto 'haM kAMdiSIko vicetanaH /
idAnIM tvAm ahaM deva vihvalaH SaraRaM gataH // BrP_49.47 //
trAhi mAM duHKitaM kfzRa magnaM saMsArasAgare /
kfpAM kuru jagannATa BaktaM mAM yadi manyase // BrP_49.48 //
tvadfte nAsti me banDur yo 'sO cintAM karizyati /
deva tvAM nATam AsAdya na BayaM me 'sti kutracit // BrP_49.49 //
jIvite maraRe cEva yogakzeme 'TavA praBo /
ye tu tvAM viDivad deva nArcayanti narADamAH // BrP_49.50 //
sugatis tu kaTaM tezAM Bavet saMsArabanDanAt /
kiM tezAM kulaSIlena vidyayA jIvitena ca // BrP_49.51 //
yezAM na jAyate Baktir jagadDAtari keSave /
prakftiM tv AsurIM prApya ye tvAM nindanti mohitAH // BrP_49.52 //
patanti narake Gore jAyamAnAH punaH punaH /
na tezAM nizkftis tasmAd vidyate narakArRavAt // BrP_49.53 //
ye dUzayanti durvfttAs tvAM deva puruzADamAH /
yatra yatra Bavej janma mama karmanibanDanAt // BrP_49.54 //
tatra tatra hare Baktis tvayi cAstu dfQA sadA /
ArADya tvAM surA dEtyA narAS cAnye 'pi saMyatAH // BrP_49.55 //
avApuH paramAM sidDiM kas tvAM deva na pUjayet /
na Saknuvanti brahmAdyAH stotuM tvAM tridaSA hare // BrP_49.56 //
kaTaM mAnuzabudDyAhaM stOmi tvAM prakfteH param /
taTA cAjYAnaBAvena saMstuto 'si mayA praBo // BrP_49.57 //
tat kzamasvAparADaM me yadi te 'sti dayA mayi /
kftAparADe 'pi hare kzamAM kurvanti sADavaH // BrP_49.58 //
tasmAt prasIda deveSa BaktasnehaM samASritaH /
stuto 'si yan mayA deva BaktiBAvena cetasA /
sANgaM Bavatu tat sarvaM vAsudeva namo 'stu te // BrP_49.59 //
{brahmovAca: }
itTaM stutas tadA tena prasanno garuqaDvajaH /
dadO tasmE muniSrezWAH sakalaM manasepsitam // BrP_49.60 //
yaH saMpUjya jagannATaM pratyahaM stOti mAnavaH /
stotreRAnena matimAn sa mokzaM laBate Druvam // BrP_49.61 //
trisaMDyaM yo japed vidvAn idaM stotravaraM SuciH /
DarmaM cArTaM ca kAmaM ca mokzaM ca laBate naraH // BrP_49.62 //
yaH paWec CfRuyAd vApi SrAvayed vA samAhitaH /
sa lokaM SASvataM vizRor yAti nirDUtakalmazaH // BrP_49.63 //
DanyaM pApaharaM cedaM BuktimuktipradaM Sivam /
guhyaM sudurlaBaM puRyaM na deyaM yasya kasyacit // BrP_49.64 //
na nAstikAya mUrKAya na kftaGnAya mAnine /
na duzwamataye dadyAn nABaktAya kadAcana // BrP_49.65 //
dAtavyaM BaktiyuktAya guRaSIlAnvitAya ca /
vizRuBaktAya SAntAya SradDAnuzWAnaSAline // BrP_49.66 //
idaM samastAGavinASahetuH BrP_49.67a
kAruRyasaMjYaM suKamokzadaM ca BrP_49.67b
aSezavAYCAPaladaM varizWaM BrP_49.67c
stotraM mayoktaM puruzottamasya BrP_49.67d
ye taM susUkzmaM vimalA murAriM BrP_49.68a
DyAyanti nityaM puruzaM purARam BrP_49.68b
te muktiBAjaH praviSanti vizRuM BrP_49.68c
mantrEr yaTAjyaM hutam aDvarAgnO BrP_49.68d
ekaH sa devo BavaduHKahantA BrP_49.69a
paraH parezAM na tato 'sti cAnyat BrP_49.69b
drazwA sa pAtA sa tu nASakartA BrP_49.69c
vizRuH samastAKilasAraBUtaH BrP_49.69d
kiM vidyayA kiM svaguRES ca tezAM BrP_49.70a
yajYES ca dAnES ca tapoBir ugrEH BrP_49.70b
yezAM na Baktir BavatIha kfzRe BrP_49.70c
jagadgurO mokzasuKaprade ca BrP_49.70d
loke sa DanyaH sa SuciH sa vidvAn BrP_49.71a
maKEs tapoBiH sa guREr varizWaH BrP_49.71b
jYAtA sa dAtA sa tu satyavaktA BrP_49.71c
yasyAsti BaktiH puruzottamAKye BrP_49.71d
{brahmovAca: }
stutvEvaM muniSArdUlAH praRamya ca sanAtanam /
vAsudevaM jagannATaM sarvakAmaPalapradam // BrP_50.1 //
cintAvizwo mahIpAlaH kuSAn AstIrya BUtale /
vastraM ca tanmanA BUtvA suzvApa DaraRItale // BrP_50.2 //
kaTaM pratyakzam aByeti devadevo janArdanaH /
mama cArtiharo devas tadAsAv iti cintayan // BrP_50.3 //
suptasya tasya nfpater vAsudevo jagadguruH /
AtmAnaM darSayAm Asa SaNKacakragadABftam // BrP_50.4 //
sa dadarSa tu saprema devadevaM jagadgurum /
SaNKacakraDaraM devaM gadAcakrograpARinam // BrP_50.5 //
SArNgabARaDaraM devaM jvalattejotimaRqalam /
yugAntAdityavarRABaM nIlavEdUryasaMniBam // BrP_50.6 //
suparRAMse tam AsInaM zoqaSArDaBujaM SuBam /
sa cAsmE prAbravId DIrAH sADu rAjan mahAmate // BrP_50.7 //
kratunAnena divyena taTA BaktyA ca SradDayA /
tuzwo 'smi te mahIpAla vfTA kim anuSocasi // BrP_50.8 //
yad atra pratimA rAjaY jagatpUjyA sanAtanI /
yaTA sA prApyate BUpa tadupAyaM bravImi te // BrP_50.9 //
gatAyAm adya SarvaryAM nirmale BAskarodite /
sAgarasya jalasyAnte nAnAdrumaviBUzite // BrP_50.10 //
jalaM taTEva velAyAM dfSyate tatra vE mahat /
lavaRasyodaDe rAjaMs taraNgEH samaBiplutam // BrP_50.11 //
kUlAnte hi mahAvfkzaH sTitaH sTalajalezu ca /
velABir hanyamAnaS ca na cAsO kampate drumaH // BrP_50.12 //
paraSum AdAya hastena Urmer antas tato vraja /
ekAkI viharan rAjan sa tvaM paSyasi pAdapam // BrP_50.13 //
Idfk cihnaM samAlokya Cedaya tvam aSaNkitaH /
CedyamAnaM tu taM vfkzaM prAtar adButadarSanam // BrP_50.14 //
dfzwvA tenEva saMcintya tato BUpAla darSanAt /
kuru tAM pratimAM divyAM jahi cintAM vimohinIm // BrP_50.15 //
{brahmovAca: }
evam uktvA mahABAgo jagAmAdarSanaM hariH /
sa cApi svapnam Alokya paraM vismayam AgataH // BrP_50.16 //
tAM niSAM sa samudvIkzya sTitas tadgatamAnasaH /
vyAharan vEzRavAn mantrAn sUktaM cEva tadAtmakam // BrP_50.17 //
pragatAyAM rajanyAM tu utTito nAnyamAnasaH /
sa snAtvA sAgare samyag yaTAvad viDinA tataH // BrP_50.18 //
dattvA dAnaM ca vipreByo grAmAMS ca nagarARi ca /
kftvA pOrvAhRikaM karma jagAma sa nfpottamaH // BrP_50.19 //
na cASvo na padAtiS ca na gajo na ca sAraTiH /
ekAkI sa mahAvelAM praviveSa mahIpatiH // BrP_50.20 //
taM dadarSa mahAvfkzaM tejasvantaM mahAdrumam /
mahAtigamahArohaM puRyaM vipulam eva ca // BrP_50.21 //
mahotseDaM mahAkAyaM prasuptaM ca jalAntike /
sAndramAYjizWavarRABaM nAmajAtivivarjitam // BrP_50.22 //
naranATas tadA viprA drumaM dfzwvA mudAnvitaH /
paraSunA SAtayAm Asa niSitena dfQena ca // BrP_50.23 //
dvEDIkartumanAs tatra baBUvendrasaKaH sa ca /
nirIkzyamARe kAzWe tu baBUvAdButadarSanam // BrP_50.24 //
viSvakarmA ca vizRuS ca viprarUpaDarAv uBO /
Ajagmatur mahABAgO tadA tulyAgrajanmanO // BrP_50.25 //
jvalamAnO svatejoBir divyasraganulepanO /
aTa tO taM samAgamya nfpam indrasaKaM tadA // BrP_50.26 //
tAv Ucatur mahArAja kim atra tvaM karizyasi /
kimarTaM ca mahAbAho SAtitaS ca vanaspatiH // BrP_50.27 //
asahAyo mahAdurge nirjane gahane vane /
mahAsinDutawe cEva kaTaM vE SAtito drumaH // BrP_50.28 //
{brahmovAca: }
tayoH SrutvA vaco viprAH sa tu rAjA mudAnvitaH /
baBAze vacanaM tAByAM mfdulaM maDuraM taTA // BrP_50.29 //
dfzwvA tO brAhmaRO tatra candrasUryAv ivAgatO /
namaskftya jagannATAv avANmuKam avasTitaH // BrP_50.30 //
{rAjovAca: }
devadevam anAdyantam anantaM jagatAM patim /
ArADayituM pratimAM karomIti matir mama // BrP_50.31 //
ahaM sa devadevena parameRa mahAtmanA /
svapnAnte ca samuddizwo BavadByAM SrAvitaM mayA // BrP_50.32 //
{brahmovAca: }
rAjYas tu vacanaM SrutvA devendrapratimasya ca /
prahasya tasmE viSveSas tuzwo vacanam abravIt // BrP_50.33 //
{vizRur uvAca: }
sADu sADu mahIpAla yad etan matam uttamam /
saMsArasAgare Gore kadalIdalasaMniBe // BrP_50.34 //
niHsAre duHKabahule kAmakroDasamAkule /
indriyAvartakalile dustare romaharzaRe // BrP_50.35 //
nAnAvyADiSatAvarte jalabudbudasaMniBe /
yatas te matir utpannA vizRor ArADanAya vE // BrP_50.36 //
Danyas tvaM nfpaSArdUla guREH sarvEr alaMkftaH /
saprajA pfTivI DanyA saSElavanakAnanA // BrP_50.37 //
sapuragrAmanagarA caturvarREr alaMkftA /
yatra tvaM nfpaSArdUla prajAH pAlayitA praBuH // BrP_50.38 //
ehy ehi sumahABAga drume 'smin suKaSItale /
AvAByAM saha tizWa tvaM kaTABir DarmasaMSritaH // BrP_50.39 //
ayaM mama sahAyas tu AgataH SilpinAM varaH /
viSvakarmasamaH sAkzAn nipuRaH sarvakarmasu /
mayoddizwAM tu pratimAM karoty eza tawaM tyaja // BrP_50.40 //
{brahmovAca: }
SrutvEvaM vacanaM tasya tadA rAjA dvijanmanaH /
sAgarasya tawaM tyaktvA gatvA tasya samIpataH // BrP_50.41 //
tasTO sa nfpatiSrezWo vfkzacCAye suSItale /
tatas tasmE sa viSvAtmA dadAv AjYAM dvijAkftiH // BrP_50.42 //
SilpimuKyAya viprendrAH kuruzva pratimA iti /
kfzRarUpaM paraM SAntaM padmapattrAyatekzaRam // BrP_50.43 //
SrIvatsakOstuBaDaraM SaNKacakragadADaram /
gOrANgaM kzIravarRABaM dvitIyaM svastikANkitam // BrP_50.44 //
lANgalAstraDaraM devam anantAKyaM mahAbalam /
devadAnavaganDarva- yakzavidyADaroragEH // BrP_50.45 //
na vijYAto hi tasyAntas tenAnanta iti smftaH /
BaginIM vAsudevasya rukmavarRAM suSoBanAm // BrP_50.46 //
tftIyAM vE suBadrAM ca sarvalakzaRalakzitAm //* BrP_50.47 //
{brahmovAca: }
SrutvEtad vacanaM tasya viSvakarmA sukarmakft /
tatkzaRAt kArayAm Asa pratimAH SuBalakzaRAH // BrP_50.48 //
praTamaM SuklavarRABaM SAradendusamapraBam /
AraktAkzaM mahAkAyaM sPawAvikawamastakam // BrP_50.49 //
nIlAmbaraDaraM cograM balaM balamadodDatam /
kuRqalEkaDaraM divyaM gadAmuSalaDAriRam // BrP_50.50 //
dvitIyaM puRqarIkAkzaM nIlajImUtasaMniBam /
atasIpuzpasaMkASaM padmapattrAyatekzaRam // BrP_50.51 //
pItavAsasam atyugraM SuBaM SrIvatsalakzaRam /
cakrapUrRakaraM divyaM sarvapApaharaM harim // BrP_50.52 //
tftIyAM svarRavarRABAM padmapattrAyatekzaRAm /
vicitravastrasaMCannAM hArakeyUraBUzitAm // BrP_50.53 //
vicitrABaraRopetAM ratnahArAvalambitAm /
pInonnatakucAM ramyAM viSvakarmA vinirmame // BrP_50.54 //
sa tu rAjAdButaM dfzwvA kzaRenEkena nirmitAH /
divyavastrayugacCannA nAnAratnEr alaMkftAH // BrP_50.55 //
sarvalakzaRasaMpannAH pratimAH sumanoharAH /
vismayaM paramaM gatvA idaM vacanam abravIt // BrP_50.56 //
{indradyumna uvAca: }
kiM devO samanuprAptO dvijarUpaDarAv uBO /
uBO cAdButakarmARO devavfttAv amAnuzO // BrP_50.57 //
devO vA mAnuzO vApi yakzavidyADarO yuvAm /
kiM nu brahmahfzIkeSO kiM vasU kim utASvinO // BrP_50.58 //
na vedmi satyasadBAvO mAyArUpeRa saMsTitO /
yuvAM gato 'smi SaraRam AtmA tu me prakASyatAm // BrP_50.59 //
{SrIBagavAn uvAca: }
nAhaM devo na yakzo vA na dEtyo na ca devarAw /
na brahmA na ca rudro 'haM vidDi mAM puruzottamam // BrP_51.1 //
artihA sarvalokAnAm anantabalapOruzaH /
ArADanIyo BUtAnAm anto yasya na vidyate // BrP_51.2 //
paWyate sarvaSAstrezu vedAntezu nigadyate /
yam Ahur jYAnagamyeti vAsudeveti yoginaH // BrP_51.3 //
aham eva svayaM brahmA ahaM vizRuH Sivo 'py aham /
indro 'haM devarAjaS ca jagatsaMyamano yamaH // BrP_51.4 //
pfTivyAdIni BUtAni tretAgnir hutaBuN nfpa /
varuRo 'pAM patiS cAhaM DaritrI ca mahIDaraH // BrP_51.5 //
yat kiMcid vANmayaM loke jagat sTAvarajaNgamam /
carAcaraM ca yad viSvaM madanyan nAsti kiMcana // BrP_51.6 //
prIto 'haM te nfpaSrezWa varaM varaya suvrata /
yad izwaM tat prayacCAmi hfdi yat te vyavasTitam // BrP_51.7 //
maddarSanam apuRyAnAM svapnAnte 'pi na jAyate /
tvaM punar dfQaBaktitvAt pratyakzaM dfzwavAn asi // BrP_51.8 //
{brahmovAca: }
SrutvEvaM vAsudevasya vacanaM tasya Bo dvijAH /
romAYcitatanur BUtvA idaM stotraM jagO nfpaH // BrP_51.9 //
{rAjovAca: }
SriyaH kAnta namas te 'stu SrIpate pItavAsase /
SrIda SrISa SrInivAsa namas te SrIniketana // BrP_51.10 //
AdyaM puruzam ISAnaM sarveSaM sarvatomuKam /
nizkalaM paramaM devaM praRato 'smi sanAtanam // BrP_51.11 //
SabdAtItaM guRAtItaM BAvABAvavivarjitam /
nirlepaM nirguRaM sUkzmaM sarvajYaM sarvaBAvanam // BrP_51.12 //
prAvfRmeGapratIkASaM gobrAhmaRahite ratam /
sarvezAm eva goptAraM vyApinaM sarvaBAvinam // BrP_51.13 //
SaNKacakraDaraM devaM gadAmuSalaDAriRam /
namasye varadaM devaM nIlotpaladalacCavim // BrP_51.14 //
nAgaparyaNkaSayanaM kzIrodArRavaSAyinam /
namasye 'haM hfzIkeSaM sarvapApaharaM harim // BrP_51.15 //
punas tvAM devadeveSaM namasye varadaM viBum /
sarvalokeSvaraM vizRuM mokzakAraRam avyayam // BrP_51.16 //
{brahmovAca: }
evaM stutvA tu taM devaM praRipatya kftAYjaliH /
uvAca praRato BUtvA nipatya DaraRItale // BrP_51.17 //
{rAjovAca: }
prIto 'si yadi me nATa vfRomi varam uttamam /
devAsurAH saganDarvA yakzarakzomahoragAH // BrP_51.18 //
sidDavidyADarAH sADyAH kiMnarA guhyakAs taTA /
fzayo ye mahABAgA nAnASAstraviSAradAH // BrP_51.19 //
parivrAqyogayuktAS ca vedatattvArTacintakAH /
mokzamArgavido ye 'nye DyAyanti paramaM padam // BrP_51.20 //
nirguRaM nirmalaM SAntaM yat paSyanti manIzinaH /
tat padaM gantum icCAmi tvatprasAdAt sudurlaBam // BrP_51.21 //
{SrIBagavAn uvAca: }
sarvaM Bavatu BadraM te yaTezwaM sarvam Apnuhi /
Bavizyati yaTAkAmaM matprasAdAn na saMSayaH // BrP_51.22 //
daSa varzasahasrARi taTA nava SatAni ca /
avicCinnaM mahArAjyaM kuru tvaM nfpasattama // BrP_51.23 //
prayAsyasi padaM divyaM durlaBaM yat surAsurEH /
pUrRamanoraTaM SAntaM guhyam avyaktam avyayam // BrP_51.24 //
parAt parataraM sUkzmaM nirlepaM nizkalaM Druvam /
cintASokavinirmuktaM kriyAkAraRavarjitam // BrP_51.25 //
tad ahaM darSayizyAmi jYeyAKyaM paramaM padam /
yaM prApya paramAnandaM prApsyasi paramAM gatim // BrP_51.26 //
kIrtiS ca tava rAjendra Bavaty atra mahItale /
yAvad GanA naBo yAvad yAvac candrArkatArakam // BrP_51.27 //
yAvat samudrAH saptEva yAvan mervAdiparvatAH /
tizWanti divi devAS ca tAvat sarvatra cAvyayA // BrP_51.28 //
indradyumnasaro nAma tIrTaM yajYANgasaMBavam /
yatra snAtvA sakfl lokaH Sakralokam avApnuyAt // BrP_51.29 //
dApayizyati yaH piRqAMs tawe 'smin sarasaH SuBe /
kulEkaviMSam udDftya SakralokaM gamizyati // BrP_51.30 //
pUjyamAno 'psaroBiS ca ganDarvEr gItanisvanEH /
vimAnena vaset tatra yAvad indrAS caturdaSa // BrP_51.31 //
saraso dakziRe BAge nErftyAM tu samASrite /
nyagroDas tizWate tatra tatsamIpe tu maRqapaH // BrP_51.32 //
ketakIvanasaMCanno nAnApAdapasaMkulaH /
nArikelEr asaMKyeyES campakEr bakulAvftEH // BrP_51.33 //
aSokEH karRikArES ca puMnAgEr nAgakesarEH /
pAwalAmrAtasaralES candanEr devadAruBiH // BrP_51.34 //
nyagroDASvatTaKadirEH pArijAtEH sahArjunEH /
hintAlES cEva tAlES ca SiMSapEr badarEs taTA // BrP_51.35 //
karaYjEr lakucEH plakzEH panasEr bilvaDAtukEH /
anyEr bahuviDEr vfkzEH SoBitaH samalaMkftaH // BrP_51.36 //
AzAQasya site pakze paYcamyAM pitfdEvate /
fkze nezyanti nas tatra nItvA sapta dinAni vE // BrP_51.37 //
maRqape sTApayizyanti suveSyABiH suSoBanEH /
krIqAviSezabahulEr nftyagItamanoharEH // BrP_51.38 //
cAmarEH svarRadaRqES ca vyajanE ratnaBUzaREH /
vIjayantas taTAsmaByaM sTApayizyanti maNgalAH // BrP_51.39 //
brahmacArI yatiS cEva snAtakAS ca dvijottamAH /
vAnaprasTA gfhasTAS ca sidDAS cAnye ca brAhmaRAH // BrP_51.40 //
nAnAvarRapadEH stotrEr fgyajuHsAmanisvanEH /
karizyanti stutiM rAjan rAmakeSavayoH punaH // BrP_51.41 //
tataH stutvA ca dfzwvA ca saMpraRamya ca BaktitaH /
naro varzAyutaM divyaM SrImadDaripure vaset // BrP_51.42 //
pUjyamAno 'psaroBiS ca ganDarvEr gItanisvanEH /
harer anucaras tatra krIqate keSavena vE // BrP_51.43 //
vimAnenArkavarRena ratnahAreRa BrAjatA /
sarvakAmEr mahABogEs tizWate Buvanottame // BrP_51.44 //
tapaHkzayAdihAgatya manuzyo brAhmaRo Bavet /
kowIDanapatiH SrImAMS caturvedI Baved Druvam // BrP_51.45 //
{brahmovAca: }
evaM tasmE varaM dattvA kftvA ca samayaM hariH /
jagAmAdarSanaM viprAH sahito viSvakarmaRA // BrP_51.46 //
sa tu rAjA tadA hfzwo romAYcitatanUruhaH /
kftakftyam ivAtmAnaM mene saMdarSanAd DareH // BrP_51.47 //
tataH kfzRaM ca rAmaM ca suBadrAM ca varapradAm /
raTEr vimAnasaMkASEr maRikAYcanacitritEH // BrP_51.48 //
saMvAhya tAs tadA rAjA mahAmaNgalaniHsvanEH /
AnayAm Asa matimAn sAmAtyaH sapurohitaH // BrP_51.49 //
nAnAvAditranirGozEr nAnAvedasvanEH SuBEH /
saMsTApya ca SuBe deSe pavitre sumanohare // BrP_51.50 //
tataH SuBatiTO kAle nakzatre SuBalakzaRe /
pratizWAM kArayAm Asa sumuhUrte dvijEH saha // BrP_51.51 //
yaToktena viDAnena viDidfzwena karmaRA /
AcAryAnumatenEva sarvaM kftvA mahIpatiH // BrP_51.52 //
AcAryAya tadA dattvA dakziRAM viDivat praBuH /
ftvigByaS ca viDAnena taTAnyeByo DanaM dadO // BrP_51.53 //
kftvA pratizWAM viDivat prAsAde Bavanottame /
sTApayAm Asa tAn sarvAn viDidfzwena karmaRA // BrP_51.54 //
tataH saMpUjya viDinA nAnApuzpEH suganDiBiH /
suvarRamaRimuktAdyEr nAnAvastrEH suSoBanEH // BrP_51.55 //
ratnES ca viviDEr divyEr AsanEr grAmapattanEH /
dadO cAnyAn sa vizayAn purARi nagarARi ca // BrP_51.56 //
evaM bahuviDaM dattvA rAjyaM kftvA yaTocitam /
izwvA ca viviDEr yajYEr dattvA dAnAny anekaSaH // BrP_51.57 //
kftakftyas tato rAjA tyaktasarvaparigrahaH /
jagAma paramaM sTAnaM tad vizRoH paramaM padam // BrP_51.58 //
evaM mayA muniSrezWAH kaTito vo nfpottamaH /
kzetrasya cEva mAhAtmyaM kim anyac Crotum icCaTa // BrP_51.59 //
{vizRur uvAca: }
SrutvEvaM vacanaM tasya brahmaRo 'vyaktajanmanaH /
AScaryaM menire viprAH papracCuS ca punar mudA // BrP_51.60 //
{munaya UcuH: }
kasmin kAle suraSrezWa gantavyaM puruzottamam /
viDinA kena kartavyaM paYcatIrTam iti praBo // BrP_51.61 //
ekEkasya ca tIrTasya snAnadAnasya yat Palam /
devatAprekzaRe cEva brUhi sarvaM pfTak pfTak // BrP_51.62 //
{brahmovAca: }
nirAhAraH kurukzetre pAdenEkena yas tapet /
jitendriyo jitakroDaH saptasaMvatsarAyutam // BrP_51.63 //
dfzwvA sadA jyezWaSukla- dvAdaSyAM puruzottamam /
kftopavAsaH prApnoti tato 'DikataraM Palam // BrP_51.64 //
tasmAj jyezWe muniSrezWAH prayatnena susaMyatEH /
svargalokepsuviprAdyEr drazwavyaH puruzottamaH // BrP_51.65 //
paYcatIrTaM tu viDivat kftvA jyezWe narottamaH /
Suklapakzasya dvAdaSyAM paSyet taM puruzottamam // BrP_51.66 //
ye paSyanty avyayaM devaM dvAdaSyAM puruzottamam /
te vizRulokam AsAdya na cyavante kadAcana // BrP_51.67 //
tasmAj jyezWe prayatnena gantavyaM Bo dvijottamAH /
kftvA tasmin paYcatIrTaM drazwavyaH puruzottamaH // BrP_51.68 //
sudUrasTo 'pi yo BaktyA kIrtayet puruzottamam /
ahany ahani SudDAtmA so 'pi vizRupuraM vrajet // BrP_51.69 //
yAtrAM karoti kfzRasya SradDayA yaH samAhitaH /
sarvapApavinirmukto vizRulokaM vrajen naraH // BrP_51.70 //
cakraM dfzwvA harer dUrAt prAsAdopari saMsTitam /
sahasA mucyate pApAn naro BaktyA praRamya tat // BrP_51.71 //
{brahmovAca: }
AsIt kalpe muniSrezWAH saMpravftte mahAkzaye /
nazwe 'rkacandre pavane nazwe sTAvarajaNgame // BrP_52.1 //
udite pralayAditye pracaRqe Ganagarjite /
vidyudutpAtasaMGAtEH saMBagne taruparvate // BrP_52.2 //
loke ca saMhfte sarve mahadulkAnibarhaRe /
Suzkezu sarvatoyezu saraHsu ca saritsu ca // BrP_52.3 //
tataH saMvartako vahnir vAyunA saha Bo dvijAH /
lokaM tu prAviSat sarvam AdityEr upaSoBitam // BrP_52.4 //
paScAt sa pfTivIM BittvA praviSya ca rasAtalam /
devadAnavayakzARAM BayaM janayate mahat // BrP_52.5 //
nirdahan nAgalokaM ca yac ca kiMcit kzitAv iha /
aDastAn muniSArdUlAH sarvaM nASayate kzaRAt // BrP_52.6 //
tato yojanaviMSAnAM sahasrARi SatAni ca /
nirdahaty ASugo vAyuH sa ca saMvartako 'nalaH // BrP_52.7 //
sadevAsuraganDarvaM sayakzoragarAkzasam /
tato dahati saMdIptaH sarvam eva jagat praBuH // BrP_52.8 //
pradIpto 'sO mahArOdraH kalpAgnir iti saMSrutaH /
mahAjvAlo mahArcizmAn saMpradIptamahAsvanaH // BrP_52.9 //
sUryakowipratIkASo jvalann iva sa tejasA /
trElokyaM cAdahat tUrRaM sasurAsuramAnuzam // BrP_52.10 //
evaMviDe mahAGore mahApralayadAruRe /
fziH paramaDarmAtmA DyAnayogaparo 'Bavat // BrP_52.11 //
ekaH saMtizWate viprA mArkaRqeyeti viSrutaH /
mohapASEr nibadDo 'sO kzuttfzRAkulitendriyAH // BrP_52.12 //
sa dfzwvA taM mahAvahniM SuzkakaRWOzWatAlukaH /
tfzRArtaH prasKalan viprAs tadAsO BayavihvalaH // BrP_52.13 //
baBrAma pfTivIM sarvAM kAMdiSIko vicetanaH /
trAtAraM nADigacCan vE itaS cetaS ca DAvati // BrP_52.14 //
na leBe ca tadA Sarma yatra viSrAmyatA dvijAH /
karomi kiM na jAnAmi yasyAhaM SaraRaM vraje // BrP_52.15 //
kaTaM paSyAmi taM devaM puruzeSaM sanAtanam /
iti saMcintayan devam ekAgreRa sanAtanam // BrP_52.16 //
prAptavAMs tat padaM divyaM mahApralayakAraRam /
puruzeSam iti KyAtaM vawarAjaM sanAtanam // BrP_52.17 //
tvarAyukto muniS cAsO nyagroDasyAntikaM yayO /
AsAdya taM muniSrezWAs tasya mUle samAviSat // BrP_52.18 //
na kAlAgniBayaM tatra na cANgArapravarzaRam /
na saMvartAgamas tatra na ca vajrASanis taTA // BrP_52.19 //
{brahmovAca: }
tato gajakulapraKyAs taqinmAlAviBUzitAH /
samuttasTur mahAmeGA naBasy adButadarSanAH // BrP_53.1 //
kecin nIlotpalaSyAmAH kecit kumudasaMniBAH /
kecit kiYjalkasaMkASAH kecit pItAH payoDarAH // BrP_53.2 //
kecid DaritasaMkASAH kAkARqasaMniBAs taTA /
kecit kamalapattrABAH kecid DiNgulasaMniBAH // BrP_53.3 //
kecit puravarAkArAH kecid girivaropamAH /
kecid aYjanasaMkASAH kecin marakatapraBAH // BrP_53.4 //
vidyunmAlApinadDANgAH samuttasTur mahAGanAH /
GorarUpA mahABAgA GorasvananinAditAH // BrP_53.5 //
tato jalaDarAH sarve samAvfRvan naBastalam /
tEr iyaM pfTivI sarvA saparvatavanAkarA // BrP_53.6 //
ApUritA diSaH sarvAH salilOGapariplutAH /
tatas te jaladA GorA vAriRA munisattamAH // BrP_53.7 //
sarvataH plAvayAm AsuS coditAH paramezWinA /
varzamARA mahAtoyaM pUrayanto vasuMDarAm // BrP_53.8 //
suGoram aSivaM rOdraM nASayanti sma pAvakam /
tato dvAdaSa varzARi payodAH samupaplave // BrP_53.9 //
DArABiH pUrayanto vE codyamAnA mahAtmanA /
tataH samudrAH svAM velAm atikrAmanti Bo dvijAH // BrP_53.10 //
parvatAS ca vyaSIryanta mahI cApsu nimajjati /
sarvataH sumahABrAntAs te payodA naBastalam // BrP_53.11 //
saMvezwayitvA naSyanti vAyuvegasamAhatAH /
tatas taM mArutaM GoraM sa vizRur munisattamAH // BrP_53.12 //
AdipadmAlayo devaH pItvA svapiti Bo dvijAH /
tasminn ekArRave Gore nazwe sTAvarajaNgame // BrP_53.13 //
nazwe devAsuranare yakzarAkzasavarjite /
tato muniH sa viSrAnto DyAtvA ca puruzottamam // BrP_53.14 //
dadarSa cakzur unmIlya jalapUrRAM vasuMDarAm /
nApaSyat taM vawaM norvIM na digAdi na BAskaram // BrP_53.15 //
na candrArkAgnipavanaM na devAsurapannagam /
tasminn ekArRave Gore tamoBUte nirASraye // BrP_53.16 //
nimajjan sa tadA viprAH saMtartum upacakrame /
baBrAmAsO muniS cArta itaS cetaS ca saMplavan // BrP_53.17 //
nimamajja tadA viprAs trAtAraM nADigacCati /
evaM taM vihvalaM dfzwvA kfpayA puruzottamaH /
provAca muniSArdUlAs tadA DyAnena tozitaH // BrP_53.18 //
{SrIBagavAn uvAca: }
vatsa SrAnto 'si bAlas tvaM Baktatra mama suvrata /
AgacCAgacCa SIGraM tvaM mArkaRqeya mamAntikam // BrP_53.19 //
mA tvayEva ca BetavyaM saMprApto 'si mamAgrataH /
mArkaRqeya mune DIra bAlas tvaM SramapIqitaH // BrP_53.20 //
{brahmovAca: }
tasya tad vacanaM SrutvA muniH paramakopitaH /
uvAca sa tadA viprA vismitaS cABavan muhuH // BrP_53.21 //
{mArkaRqeya uvAca: }
ko 'yaM nAmnA kIrtayati tapaH pariBavann iva /
bahuvarzasahasrAKyaM Darzayann iva me vapuH // BrP_53.22 //
na hy eza samudAcAro devezv api samAhitaH /
mAM brahmA sa ca deveSo dIrGAyur iti BAzate // BrP_53.23 //
kas tapo GoraSiraso mamAdya tyaktajIvitaH /
mArkaRqeyeti coktvA man- mftyuM gantum ihecCati // BrP_53.24 //
{brahmovAca: }
evam uktvA tadA viprAS cintAvizwo 'Bavan muniH /
kiM svapno 'yaM mayA dfzwaH kiM vA moho 'yam AgataH // BrP_53.25 //
itTaM cintayatas tasya utpannA duHKahA matiH /
vrajAmi SaraRaM devaM BaktyAhaM puruzottamam // BrP_53.26 //
sa gatvA SaraRaM devaM munis tadgatamAnasaH /
dadarSa taM vawaM BUyo viSAlaM salilopari // BrP_53.27 //
SAKAyAM tasya sOvarRaM vistIrRAyAM mahAdButam /
ruciraM divyaparyaNkaM racitaM viSvakarmaRA // BrP_53.28 //
vajravEdUryaracitaM maRividrumaSoBitam /
padmarAgAdiBir juzwaM ratnEr anyEr alaMkftam // BrP_53.29 //
nAnAstaraRasaMvItaM nAnAratnopaSoBitam /
nAnAScaryasamAyuktaM praBAmaRqalamaRqitam // BrP_53.30 //
tasyopari sTitaM devaM kfzRaM bAlavapurDaram /
sUryakowipratIkASaM dIpyamAnaM suvarcasam // BrP_53.31 //
caturBujaM sundarANgaM padmapattrAyatekzaRam /
SrIvatsavakzasaM devaM SaNKacakragadADaram // BrP_53.32 //
vanamAlAvftoraskaM divyakuRqalaDAriRam /
hAraBArArpitagrIvaM divyaratnaviBUzitam // BrP_53.33 //
dfzwvA tadA munir devaM vismayotPullalocanaH /
romAYcitatanur devaM praRipatyedam abravIt // BrP_53.34 //
{mArkaRqeya uvAca: }
aho cEkArRave Gore vinazwe sacarAcare /
kaTam eko hy ayaM bAlas tizWaty atra sunirBayaH // BrP_53.35 //
{brahmovAca: }
BUtaM BavyaM BavizyaM ca jAnann api mahAmuniH /
na buboDa tadA devaM mAyayA tasya mohitaH /
yadA na bubuDe cEnaM tadA KedAd uvAca ha // BrP_53.36 //
{mArkaRqeya uvAca: }
vfTA me tapaso vIryaM vfTA jYAnaM vfTA kriyA /
vfTA me jIvitaM dIrGaM vfTA mAnuzyam eva ca // BrP_53.37 //
yo 'haM suptaM na jAnAmi paryaNke divyabAlakam //* BrP_53.38 //
{brahmovAca: }
evaM saMcintayan vipraH plavamAno vicetanaH /
trARArTaM vihvalaS cAsO nirvedaM gatavAMs tadA // BrP_53.39 //
tato bAlArkasaMkASaM svamahimnA vyavasTitam /
sarvatejomayaM viprA na SaSAkABivIkzitum // BrP_53.40 //
dfzwvA taM munim AyAntaM sa bAlaH prahasann iva /
provAca muniSArdUlAs tadA meGOGanisvanaH // BrP_53.41 //
{SrIBagavAn uvAca: }
vatsa jAnAmi SrAntaM tvAM trARArTaM mAm upasTitam /
SarIraM viSa me kzipraM viSrAmas te mayoditaH // BrP_53.42 //
{brahmovAca: }
SrutvA sa vacanaM tasya kiMcin novAca mohitaH /
viveSa vadanaM tasya vivftaM cAvaSo muniH // BrP_53.43 //
{brahmovAca: }
sa praviSyodare tasya bAlasya munisattamaH /
dadarSa pfTivIM kftsnAM nAnAjanapadEr vftAm // BrP_54.1 //
lavaRekzusurAsarpir- daDidugDajalodaDIn /
dadarSa tAn samudrAMS ca jambu plakzaM ca SAlmalam // BrP_54.2 //
kuSaM krOYcaM ca SAkaM ca puzkaraM ca dadarSa saH /
BAratAdIni varzARi taTA sarvAMS ca parvatAn // BrP_54.3 //
meruM ca sarvaratnAQyaM apaSyat kanakAcalam /
nAnAratnAnvitEH SfNgEr BUzitaM bahukandaram // BrP_54.4 //
nAnAmunijanAkIrRaM nAnAvfkzavanAkulam /
nAnAsattvasamAyuktaM nAnAScaryasamanvitam // BrP_54.5 //
vyAGrEH siMhEr varAhES ca cAmarEr mahizEr gajEH /
mfgEH SAKAmfgES cAnyEr BUzitaM sumanoharam // BrP_54.6 //
SakrAdyEr viviDEr devEH sidDacAraRapannagEH /
muniyakzApsaroBiS ca vftES cAnyEH surAlayEH // BrP_54.7 //
{brahmovAca: }
evaM sumeruM SrImantam apaSyan munisattamaH /
paryawan sa tadA vipras tasya bAlasya codare // BrP_54.8 //
himavantaM hemakUwaM nizaDaM ganDamAdanam /
SvetaM ca durDaraM nIlaM kElAsaM mandaraM girim // BrP_54.9 //
mahendraM malayaM vinDyaM pAriyAtraM taTArbudam /
sahyaM ca SuktimantaM ca mEnAkaM vakraparvatam // BrP_54.10 //
etAS cAnyAS ca bahavo yAvantaH pfTivIDarAH /
tatas tAMs tu muniSrezWAH so 'paSyad ratnaBUzitAn // BrP_54.11 //
kurukzetraM ca pAYcAlAn matsyAn madrAn sakekayAn /
bAhlIkAn SUrasenAMS ca kASmIrAMs taNgaRAn KasAn // BrP_54.12 //
pArvatIyAn kirAtAMS ca karRaprAvaraRAn marUn /
antyajAn antyajAtIMS ca so 'paSyat tasya codare // BrP_54.13 //
mfgAY SAKAmfgAn siMhAn varAhAn sfmarAY SaSAn /
gajAMS cAnyAMs taTA sattvAn so 'paSyat tasya codare // BrP_54.14 //
pfTivyAM yAni tIrTAni grAmAS ca nagarARi ca /
kfzigorakzavARijyaM krayavikrayaRaM taTA // BrP_54.15 //
SakrAdIn vibuDAY SrezWAMs taTAnyAMS ca divOkasaH /
ganDarvApsaraso yakzAn fzIMS cEva sanAtanAn // BrP_54.16 //
dEtyadAnavasaMGAMS ca nAgAMS ca munisattamAH /
siMhikAtanayAMS cEva ye cAnye suraSatravaH // BrP_54.17 //
yat kiMcit tena loke 'smin dfzwapUrvaM carAcaram /
apaSyat sa tadA sarvaM tasya kukzO dvijottamAH // BrP_54.18 //
aTavA kiM bahUktena kIrtitena punaH punaH /
brahmAdistambaparyantaM yat kiMcit sacarAcaram // BrP_54.19 //
BUrlokaM ca BuvarlokaM svarlokaM ca dvijottamAH /
mahar janas tapaH satyam atalaM vitalaM taTA // BrP_54.20 //
pAtAlaM sutalaM cEva vitalaM ca rasAtalam /
mahAtalaM ca brahmARqam apaSyat tasya codare // BrP_54.21 //
avyAhatA gatis tasya tadABUd dvijasattamAH /
prasAdAt tasya devasya smftilopaS ca nABavat // BrP_54.22 //
BramamARas tadA kukzO kftsnaM jagad idaM dvijAH /
nAntaM jagAma dehasya tasya vizRoH kadAcana // BrP_54.23 //
yadAsO nAgataS cAntaM tasya dehasya Bo dvijAH /
tadA taM varadaM devaM SaraRaM gatavAn muniH // BrP_54.24 //
tato 'sO sahasA viprA vAyuvegena niHsftaH /
mahAtmano muKAt tasya vivftAt puruzasya saH // BrP_54.25 //
{brahmovAca: }
sa nizkramyodarAt tasya bAlasya munisattamAH /
punaS cEkArRavAm urvIm apaSyaj janavarjitAm // BrP_55.1 //
pUrvadfzwaM ca taM devaM dadarSa SiSurUpiRam /
SAKAyAM vawavfkzasya paryaNkopari saMsTitam // BrP_55.2 //
SrIvatsavakzasaM devaM pItavastraM caturBujam /
jagad AdAya tizWantaM padmapattrAyatekzaRam // BrP_55.3 //
so 'pi taM munim AyAntaM plavamAnam acetanam /
dfzwvA muKAd vinizkrAntaM provAca prahasann iva // BrP_55.4 //
{SrIBagavAn uvAca: }
kaccit tvayozitaM vatsa viSrAntaM ca mamodare /
BramamARaS ca kiM tatra AScaryaM dfzwavAn asi // BrP_55.5 //
Bakto 'si me muniSrezWa SrAnto 'si ca mamASritaH /
tena tvAm upakArAya saMBAze paSya mAm iha // BrP_55.6 //
{brahmovAca: }
SrutvA sa vacanaM tasya saMprahfzwatanUruhaH /
dadarSa taM suduzprekzaM ratnEr divyEr alaMkftam // BrP_55.7 //
prasannA nirmalA dfzwir muhUrtAt tasya Bo dvijAH /
prasAdAt tasya devasya prAdurBUtA punar navA // BrP_55.8 //
raktANgulitalO pAdO tatas tasya surArcitO /
praRamya SirasA viprA harzagadgadayA girA // BrP_55.9 //
kftAYjalis tadA hfzwo vismitaS ca punaH punaH /
dfzwvA taM paramAtmAnaM saMstotum upacakrame // BrP_55.10 //
{mArkaRqeya uvAca: }
devadeva jagannATa mAyAbAlavapurDara /
trAhi mAM cArupadmAkza duHKitaM SaraRAgatam // BrP_55.11 //
saMtapto 'smi suraSrezWa saMvartAKyena vahninA /
aNgAravarzaBItaM ca trAhi mAM puruzottama // BrP_55.12 //
SozitaS ca pracaRqena vAyunA jagadAyunA /
vihvalo 'haM taTA SrAntas trAhi mAM puruzottama // BrP_55.13 //
tApitaS ca taSAmAtyEH pralayAvartakAdiBiH /
na SAntim aDigacCAmi trAhi mAM puruzottama // BrP_55.14 //
tfzitaS ca kzuDAvizwo duHKitaS ca jagatpate /
trAtAraM nAtra paSyAmi trAhi mAM puruzottama // BrP_55.15 //
asminn ekArRave Gore vinazwe sacarAcare /
na cAntam aDigacCAmi trAhi mAM puruzottama // BrP_55.16 //
tavodare ca deveSa mayA dfzwaM carAcaram /
vismito 'haM vizaRRaS ca trAhi mAM puruzottama // BrP_55.17 //
saMsAre 'smin nirAlambe prasIda puruzottama /
prasIda vibuDaSrezWa prasIda vibuDapriya // BrP_55.18 //
prasIda vibuDAM nATa prasIda vibuDAlaya /
prasIda sarvalokeSa jagatkAraRakAraRa // BrP_55.19 //
prasIda sarvakfd deva prasIda mama BUDara /
prasIda salilAvAsa prasIda maDusUdana // BrP_55.20 //
prasIda kamalAkAnta prasIda tridaSeSvara /
prasIda kaMsakeSIGna prasIdArizwanASana // BrP_55.21 //
prasIda kfzRa dEtyaGna prasIda danujAntaka /
prasIda maTurAvAsa prasIda yadunandana // BrP_55.22 //
prasIda SakrAvaraja prasIda varadAvyaya /
tvaM mahI tvaM jalaM deva tvam agnis tvaM samIraRaH // BrP_55.23 //
tvaM naBas tvaM manaS cEva tvam ahaMkAra eva ca /
tvaM budDiH prakftiS cEva sattvAdyAs tvaM jagatpate // BrP_55.24 //
puruzas tvaM jagadvyApI puruzAd api cottamaH /
tvam indriyARi sarvARi SabdAdyA vizayAH praBo // BrP_55.25 //
tvaM dikpAlAS ca DarmAS ca vedA yajYAH sadakziRAH /
tvam indras tvaM Sivo devas tvaM havis tvaM hutASanaH // BrP_55.26 //
tvaM yamaH pitfrAw deva tvaM rakzoDipatiH svayam /
varuRas tvam apAM nATa tvaM vAyus tvaM DaneSvaraH // BrP_55.27 //
tvam ISAnas tvam anantas tvaM gaReSaS ca zaRmuKaH /
vasavas tvaM taTA rudrAs tvam AdityAS ca KecarAH // BrP_55.28 //
dAnavAs tvaM taTA yakzAs tvaM dEtyAH samarudgaRAH /
sidDAS cApsaraso nAgA ganDarvAs tvaM sacAraRAH // BrP_55.29 //
pitaro vAlaKilyAS ca prajAnAM patayo 'cyuta /
munayas tvam fzigaRAs tvam aSvinO niSAcarAH // BrP_55.30 //
anyAS ca jAtayas tvaM hi yat kiMcij jIvasaMjYitam /
kiM cAtra bahunoktena brahmAdistambagocaram // BrP_55.31 //
BUtaM BavyaM BavizyaM ca tvaM jagat sacarAcaram /
yat te rUpaM paraM deva kUwasTam acalaM Druvam // BrP_55.32 //
brahmAdyAs tan na jAnanti kaTam anye 'lpameDasaH /
deva SudDasvaBAvo 'si nityas tvaM prakfteH paraH // BrP_55.33 //
avyaktaH SASvato 'nantaH sarvavyApI maheSvaraH /
tvam AkASaH paraH SAnto ajas tvaM viBur avyayaH // BrP_55.34 //
evaM tvAM nirguRaM stotuM kaH Saknoti niraYjanam /
stuto 'si yan mayA deva vikalenAlpacetasA /
tat sarvaM devadeveSa kzantum arhasi cAvyaya // BrP_55.35 //
{brahmovAca: }
itTaM stutas tadA tena mArkaRqeyena Bo dvijAH /
prItaH provAca BagavAn meGagamBIrayA girA // BrP_56.1 //
{SrIBagavAn uvAca: }
brUhi kAmaM muniSrezWa yat te manasi vartate /
dadAmi sarvaM viprarze matto yad aBivAYCasi // BrP_56.2 //
{brahmovAca: }
SrutvA sa vacanaM viprAH SiSos tasya mahAtmanaH /
uvAca paramaprIto munis tadgatamAnasaH // BrP_56.3 //
{mArkaRqeya uvAca: }
jYAtum icCAmi deva tvAM mAyAM vE tava cottamAm /
tvatprasAdAc ca deveSa smftir na parihIyate // BrP_56.4 //
drutam antaH SarIreRa satataM paryavartitam /
icCAmi puRqarIkAkza jYAtuM tvAm aham avyayam // BrP_56.5 //
iha BUtvA SiSuH sAkzAt kiM BavAn avatizWate /
pItvA jagad idaM sarvam etad AKyAtum arhasi // BrP_56.6 //
kimarTaM ca jagat sarvaM SarIrasTaM tavAnaGa /
kiyantaM ca tvayA kAlam iha sTeyam ariMdama // BrP_56.7 //
jYAtum icCAmi deveSa brUhi sarvam aSezataH /
tvattaH kamalapattrAkza vistareRa yaTAtaTam /
mahad etad acintyaM ca yad ahaM dfzwavAn praBo // BrP_56.8 //
{brahmovAca: }
ity uktaH sa tadA tena devadevo mahAdyutiH /
sAntvayan sa tadA vAkyam uvAca vadatAM varaH // BrP_56.9 //
{SrIBagavAn uvAca: }
kAmaM devAS ca mAM vipra nahi jAnanti tattvataH /
tava prItyA pravakzyAmi yaTedaM visfjAmy aham // BrP_56.10 //
pitfBakto 'si viprarze mAm eva SaraRaM gataH /
tato dfzwo 'smi te sAkzAd brahmacaryaM ca te mahat // BrP_56.11 //
Apo nArA iti purA saMjYAkarma kftaM mayA /
tena nArAyaRo 'smy ukto mama tAs tv ayanaM sadA // BrP_56.12 //
ahaM nArAyaRo nAma praBavaH SASvato 'vyayaH /
viDAtA sarvaBUtAnAM saMhartA ca dvijottama // BrP_56.13 //
ahaM vizRur ahaM brahmA SakraS cApi surADipaH /
ahaM vESravaRo rAjA yamaH pretADipas taTA // BrP_56.14 //
ahaM SivaS ca somaS ca kaSyapaS ca prajApatiH /
ahaM DAtA viDAtA ca yajYaS cAhaM dvijottama // BrP_56.15 //
agnir AsyaM kzitiH pAdO candrAdityO ca locane /
dyOr mUrDA KaM diSaH Srotre taTApaH svedasaMBavAH // BrP_56.16 //
sadiSaM ca naBaH kAyo vAyur manasi me sTitaH /
mayA kratuSatEr izwaM bahuBiS cAptadakziREH // BrP_56.17 //
yajante vedaviduzo mAM devayajane sTitam /
pfTivyAM kzatriyendrAS ca pArTivAH svargakANkziRaH // BrP_56.18 //
yajante mAM taTA vESyAH svargalokajigIzavaH /
catuHsamudraparyantAM merumandaraBUzaRAm // BrP_56.19 //
Sezo BUtvAham eko hi DArayAmi vasuMDarAm /
vArAhaM rUpam AsTAya mameyaM jagatI purA // BrP_56.20 //
majjamAnA jale vipra vIryeRAsmi samudDftA /
agniS ca vAqavo vipra BUtvAhaM dvijasattama // BrP_56.21 //
pibAmy apaH samAvizwas tAS cEva visfjAmy aham /
brahma vaktraM BujO kzatram UrU me saMSritA viSaH // BrP_56.22 //
pAdO SUdrA BavantIme vikrameRa krameRa ca /
fgvedaH sAmavedaS ca yajurvedas tv aTarvaRaH // BrP_56.23 //
mattaH prAdurBavanty ete mAm eva praviSanti ca /
yatayaH SAntiparamA yatAtmAno buButsavaH // BrP_56.24 //
kAmakroDadvezamuktA niHsaNgA vItakalmazAH /
sattvasTA nirahaMkArA nityam aDyAtmakovidAH // BrP_56.25 //
mAm eva satataM viprAS cintayanta upAsate /
ahaM saMvartako jyotir ahaM saMvartako 'nalaH // BrP_56.26 //
ahaM saMvartakaH sUryas tv ahaM saMvartako 'nilaH /
tArArUpARi dfSyante yAny etAni naBastale // BrP_56.27 //
mama vE romakUpARi vidDi tvaM dvijasattama /
ratnAkarAH samudrAS ca sarva eva caturdiSaH // BrP_56.28 //
vasanaM SayanaM cEva nilayaM cEva vidDi me /
kAmaH kroDaS ca harzaS ca BayaM mohas taTEva ca // BrP_56.29 //
mamEva vidDi rUpARi sarvARy etAni sattama /
prApnuvanti narA vipra yat kftvA karma SoBanam // BrP_56.30 //
satyaM dAnaM tapaS cogram ahiMsAM sarvajantuzu /
madviDAnena vihitA mama dehavicAriRaH // BrP_56.31 //
mayABiBUtavijYAnAS cezwayanti na kAmataH /
samyag vedam aDIyAnA yajanto viviDEr maKEH // BrP_56.32 //
SAntAtmAno jitakroDAH prApnuvanti dvijAtayaH /
prAptuM Sakyo na cEvAhaM narEr duzkftakarmaBiH // BrP_56.33 //
loBABiBUtEH kfpaREr anAryEr akftAtmaBiH /
tan mAM mahAPalaM vidDi narARAM BAvitAtmanAm // BrP_56.34 //
suduzprApaM vimUQAnAM mAM kuyoganizeviRAm /
yadA yadA hi Darmasya glAnir Bavati sattama // BrP_56.35 //
aByutTAnam aDarmasya tadAtmAnaM sfjAmy aham /
dEtyA hiMsAnuraktAS ca avaDyAH surasattamEH // BrP_56.36 //
rAkzasAS cApi loke 'smin yadotpatsyanti dAruRAH /
tadAhaM saMprasUyAmi gfhezu puRyakarmaRAm // BrP_56.37 //
pravizwo mAnuzaM dehaM sarvaM praSamayAmy aham /
sfzwvA devamanuzyAMS ca ganDarvoragarAkzasAn // BrP_56.38 //
sTAvarARi ca BUtAni saMharAmy AtmamAyayA /
karmakAle punar deham anucintya sfjAmy aham // BrP_56.39 //
AviSya mAnuzaM dehaM maryAdAbanDakAraRAt /
SvetaH kftayuge DarmaH SyAmas tretAyuge mama // BrP_56.40 //
rakto dvAparam AsAdya kfzRaH kaliyuge taTA /
trayo BAgA hy aDarmasya tasmin kAle Bavanti ca // BrP_56.41 //
antakAle ca saMprApte kAlo BUtvAtidAruRaH /
trElokyaM nASayAmy ekaH sarvaM sTAvarajaNgamam // BrP_56.42 //
ahaM triDarmA viSvAtmA sarvalokasuKAvahaH /
aBinnaH sarvago 'nanto hfzIkeSa urukramaH // BrP_56.43 //
kAlacakraM nayAmy eko brahmarUpaM mamEva tat /
SamanaM sarvaBUtAnAM sarvaBUtakftodyamam // BrP_56.44 //
evaM praRihitaH samyaN mamAtmA munisattama /
sarvaBUtezu viprendra na ca mAM vetti kaScana // BrP_56.45 //
sarvaloke ca mAM BaktAH pUjayanti ca sarvaSaH /
yac ca kiMcit tvayA prAptaM mayi kleSAtmakaM dvija // BrP_56.46 //
suKodayAya tat sarvaM Sreyase ca tavAnaGa /
yac ca kiMcit tvayA loke dfzwaM sTAvarajaNgamam // BrP_56.47 //
vihitaH sarva evAsO mayAtmA BUtaBAvanaH /
ahaM nArAyaRo nAma SaNKacakragadADaraH // BrP_56.48 //
yAvad yugAnAM viprarze sahasraM parivartate /
tAvat svapimi viSvAtmA sarvaviSvAni mohayan // BrP_56.49 //
evaM sarvam ahaM kAlam ihAse munisattama /
aSiSuH SiSurUpeRa yAvad brahmA na buDyate // BrP_56.50 //
mayA ca datto viprendra varas te brahmarUpiRA /
asakft parituzwena viprarzigaRapUjita // BrP_56.51 //
sarvam ekArRavaM kftvA nazwe sTAvarajaNgame /
nirgato 'si mayAjYAtas tatas te darSitaM jagat // BrP_56.52 //
aByantaraM SarIrasya pravizwo 'si yadA mama /
dfzwvA lokaM samastaM hi vismito nAvabuDyase // BrP_56.53 //
tato 'si vaktrAd viprarze drutaM niHsArito mayA /
AKyAtas te mayA cAtmA durjYeyo hi surAsurEH // BrP_56.54 //
yAvat sa BagavAn brahmA na buDyeta mahAtapAH /
tAvat tvam iha viprarze viSrabDaS cara vE suKam // BrP_56.55 //
tato vibudDe tasmiMs tu sarvalokapitAmahe /
eko BUtAni srakzyAmi SarIrARi dvijottama // BrP_56.56 //
AkASaM pfTivIM jyotir vAyuH salilam eva ca /
loke yac ca Bavet kiMcid iha sTAvarajaNgamam // BrP_56.57 //
{brahmovAca: }
evam uktvA tadA viprAH punas taM prAha mADavaH /
pUrRe yugasahasre tu meGagamBIranisvanaH // BrP_56.58 //
{SrIBagavAn uvAca: }
mune brUhi yadarTaM mAM stutavAn paramArTataH /
varaM vfRIzva yac CrezWaM dadAmi nacirAd aham // BrP_56.59 //
AyuzmAn asi devAnAM madBakto 'si dfQavrataH /
tena tvam asi viprendra punar dIrGAyur Apnuhi // BrP_56.60 //
{brahmovAca: }
SrutvA vARIM SuBAM tasya vilokya sa tadA punaH /
mUrDnA nipatya sahasA praRamya punar abravIt // BrP_56.61 //
{mArkaRqeya uvAca: }
dfzwaM paraM hi deveSa tava rUpaM dvijottama /
moho 'yaM vigataH satyaM tvayi dfzwe tu me hare // BrP_56.62 //
evam evam ahaM nATa icCeyaM tvatprasAdataH /
lokAnAM ca hitArTAya nAnABAvapraSAntaye // BrP_56.63 //
SEvaBAgavatAnAM ca vAdArTapratizeDakam /
asmin kzetravare puRye nirmale puruzottame // BrP_56.64 //
SivasyAyatanaM deva karomi paramaM mahat /
pratizWeya taTA tatra tava sTAne ca SaMkaram // BrP_56.65 //
tato jYAsyanti loke 'sminn ekamUrtI harISvarO /
pratyuvAca jagannATaH sa punas taM mahAmunim // BrP_56.66 //
{SrIBagavAn uvAca: }
yad etat paramaM devaM kAraRaM BuvaneSvaram /
liNgam ArADanArTAya nAnABAvapraSAntaye // BrP_56.67 //
mamAdizwena viprendra kuru SIGraM SivAlayam /
tatpraBAvAc Civaloke tizWa tvaM ca taTAkzayam // BrP_56.68 //
Sive saMsTApite vipra mama saMsTApanaM Bavet /
nAvayor antaraM kiMcid ekaBAvO dviDA kftO // BrP_56.69 //
yo rudraH sa svayaM vizRur yo vizRuH sa maheSvaraH /
uBayor antaraM nAsti pavanAkASayor iva // BrP_56.70 //
mohito nABijAnAti ya eva garuqaDvajaH /
vfzaDvajaH sa eveti tripuraGnaM trilocanam // BrP_56.71 //
tava nAmANkitaM tasmAt kuru vipra SivAlayam /
uttare devadevasya kuru tIrTaM suSoBanam // BrP_56.72 //
mArkaRqeyahrado nAma naralokezu viSrutaH /
Bavizyati dvijaSrezWa sarvapApapraRASanaH // BrP_56.73 //
{brahmovAca: }
ity uktvA sa tadA devas tatrEvAntaraDIyata /
mArkaRqeyaM muniSrezWAH sarvavyApI janArdanaH // BrP_56.74 //
{brahmovAca: }
ataH paraM pravakzyAmi paYcatIrTaviDiM dvijAH /
yat PalaM snAnadAnena devatAprekzaRena ca // BrP_57.1 //
mArkaRqeyahradaM gatvA naraS codaNmuKaH SuciH /
nimajjet tatra vArAMs trIn imaM mantram udIrayet // BrP_57.2 //
saMsArasAgare magnaM pApagrastam acetanam /
trAhi mAM BaganetraGna tripurAre namo 'stu te // BrP_57.3 //
namaH SivAya SAntAya sarvapApaharAya ca /
snAnaM karomi deveSa mama naSyatu pAtakam // BrP_57.4 //
nABimAtre jale snAtvA viDivad devatA fzIn /
tilodakena matimAn pitFMS cAnyAMS ca tarpayet // BrP_57.5 //
snAtvA taTEva cAcamya tato gacCec CivAlayam /
praviSya devatAgAraM kftvA taM triH pradakziRam // BrP_57.6 //
mUlamantreRa saMpUjya mArkaRqeyasya ceSvaram /
aGoreRa ca Bo viprAH praRipatya prasAdayet // BrP_57.7 //
trilocana namas te 'stu namas te SaSiBUzaRa /
trAhi mAM tvaM virUpAkza mahAdeva namo 'stu te // BrP_57.8 //
mArkaRqeyahrade tv evaM snAtvA dfzwvA ca SaMkaram /
daSAnAm aSvameDAnAM PalaM prApnoti mAnavaH // BrP_57.9 //
pApEH sarvEr vinirmuktaH SivalokaM sa gacCati /
tatra BuktvA varAn BogAn yAvad ABUtasaMplavam // BrP_57.10 //
ihalokaM samAsAdya Baved vipro bahuSrutaH /
SAMkaraM yogam AsAdya tato mokzam avApnuyAt // BrP_57.11 //
kalpavfkzaM tato gatvA kftvA taM triH pradakziRam /
pUjayet parayA BaktyA mantreRAnena taM vawam // BrP_57.12 //
oM namo vyaktarUpAya mahApralayakAriRe /
mahadrasopavizwAya nyagroDAya namo 'stu te // BrP_57.13 //
amaras tvaM sadA kalpe hareS cAyatanaM vawa /
nyagroDa hara me pApaM kalpavfkza namo 'stu te // BrP_57.14 //
BaktyA pradakziRaM kftvA natvA kalpavawaM naraH /
sahasA mucyate pApAj jIrRatvaca ivoragaH // BrP_57.15 //
CAyAM tasya samAkramya kalpavfkzasya Bo dvijAH /
brahmahatyAM naro jahyAt pApezv anyezu kA kaTA // BrP_57.16 //
dfzwvA kfzRANgasaMBUtaM brahmatejomayaM param /
nyagroDAkftikaM vizRuM praRipatya ca Bo dvijAH // BrP_57.17 //
rAjasUyASvameDAByAM PalaM prApnoti cADikam /
taTA svavaMSam udDftya vizRulokaM sa gacCati // BrP_57.18 //
vEnateyaM namaskftya kfzRasya purataH sTitam /
sarvapApavinirmuktas tato vizRupuraM vrajet // BrP_57.19 //
dfzwvA vawaM vEnateyaM yaH paSyet puruzottamam /
saMkarzaRaM suBadrAM ca sa yAti paramAM gatim // BrP_57.20 //
praviSyAyatanaM vizRoH kftvA taM triH pradakziRam /
saMkarzaRaM svamantreRa BaktyApUjya prasAdayet // BrP_57.21 //
namas te halaDfg rAma namas te muSalAyuDa /
namas te revatIkAnta namas te Baktavatsala // BrP_57.22 //
namas te balinAM SrezWa namas te DaraRIDara /
pralambAre namas te 'stu trAhi mAM kfzRapUrvaja // BrP_57.23 //
evaM prasAdya cAnantam ajeyaM tridaSArcitam /
kElAsaSiKarAkAraM candrAt kAntatarAnanam // BrP_57.24 //
nIlavastraDaraM devaM PaRAvikawamastakam /
mahAbalaM halaDaraM kuRqalEkaviBUzitam // BrP_57.25 //
rOhiReyaM naro BaktyA laBed aBimataM Palam /
sarvapApEr vinirmukto vizRulokaM sa gacCati // BrP_57.26 //
ABUtasaMplavaM yAvad BuktvA tatra suKaM naraH /
puRyakzayAd ihAgatya pravare yoginAM kule // BrP_57.27 //
brAhmaRapravaro BUtvA sarvaSAstrArTapAragaH /
jYAnaM tatra samAsAdya muktiM prApnoti durlaBAm // BrP_57.28 //
evam aByarcya halinaM tataH kfzRaM vicakzaRaH /
dvAdaSAkzaramantreRa pUjayet susamAhitaH // BrP_57.29 //
dvizawkavarRamantreRa BaktyA ye puruzottamam /
pUjayanti sadA DIrAs te mokzaM prApnuvanti vE // BrP_57.30 //
na tAM gatiM surA yAnti yogino nEva somapAH /
yAM gatiM yAnti Bo viprA dvAdaSAkzaratatparAH // BrP_57.31 //
tasmAt tenEva mantreRa BaktyA kfzRaM jagadgurum /
saMpUjya ganDapuzpAdyEH praRipatya prasAdayet // BrP_57.32 //
jaya kfzRa jagannATa jaya sarvAGanASana /
jaya cARUrakeSiGna jaya kaMsanizUdana // BrP_57.33 //
jaya padmapalASAkza jaya cakragadADara /
jaya nIlAmbudaSyAma jaya sarvasuKaprada // BrP_57.34 //
jaya deva jagatpUjya jaya saMsAranASana /
jaya lokapate nATa jaya vAYCAPalaprada // BrP_57.35 //
saMsArasAgare Gore niHsAre duHKaPenile /
kroDagrAhAkule rOdre vizayodakasaMplave // BrP_57.36 //
nAnArogormikalile mohAvartasudustare /
nimagno 'haM suraSrezWa trAhi mAM puruzottama // BrP_57.37 //
evaM prasAdya deveSaM varadaM Baktavatsalam /
sarvapApaharaM devaM sarvakAmaPalapradam // BrP_57.38 //
pInAMsaM dviBujaM kfzRaM padmapattrAyatekzaRam /
mahoraskaM mahAbAhuM pItavastraM SuBAnanam // BrP_57.39 //
SaNKacakragadApARiM mukuwANgadaBUzaRam /
sarvalakzaRasaMyuktaM vanamAlAviBUzitam // BrP_57.40 //
dfzwvA naro 'YjaliM kftvA daRqavat praRipatya ca /
aSvameDasahasrARAM PalaM prApnoti vE dvijAH // BrP_57.41 //
yat PalaM sarvatIrTezu snAne dAne prakIrtitam /
naras tat Palam Apnoti dfzwvA kfzRaM praRamya ca // BrP_57.42 //
yat PalaM sarvaratnAdyEr izwe bahusuvarRake /
naras tat Palam Apnoti dfzwvA kfzRaM praRamya ca // BrP_57.43 //
yat PalaM sarvavedezu sarvayajYezu yat Palam /
tat PalaM samavApnoti naraH kfzRaM praRamya ca // BrP_57.44 //
yat PalaM sarvadAnena vratena niyamena ca /
naras tat Palam Apnoti dfzwvA kfzRaM praRamya ca // BrP_57.45 //
tapoBir viviDEr ugrEr yat PalaM samudAhftam /
naras tat Palam Apnoti dfzwvA kfzRaM praRamya ca // BrP_57.46 //
yat PalaM brahmacaryeRa samyak cIrRena tatkftam /
naras tat Palam Apnoti dfzwvA kfzRaM praRamya ca // BrP_57.47 //
yat PalaM ca gfhasTasya yaToktAcAravartinaH /
naras tat Palam Apnoti dfzwvA kfzRaM praRamya ca // BrP_57.48 //
yat PalaM vanavAsena vAnaprasTasya kIrtitam /
naras tat Palam Apnoti dfzwvA kfzRaM praRamya ca // BrP_57.49 //
saMnyAsena yaToktena yat PalaM samudAhftam /
naras tat Palam Apnoti dfzwvA kfzRaM praRamya ca // BrP_57.50 //
kiM cAtra bahunoktena mAhAtmye tasya Bo dvijAH /
dfzwvA kfzRaM naro BaktyA mokzaM prApnoti durlaBam // BrP_57.51 //
pApEr vimuktaH SudDAtmA kalpakowisamudBavEH /
SriyA paramayA yuktaH sarvEH samudito guREH // BrP_57.52 //
sarvakAmasamfdDena vimAnena suvarcasA /
trisaptakulam udDftya naro vizRupuraM vrajet // BrP_57.53 //
tatra kalpaSataM yAvad BuktvA BogAn manoramAn /
ganDarvApsarasEH sArDaM yaTA vizRuS caturBujaH // BrP_57.54 //
cyutas tasmAd ihAyAto viprARAM pravare kule /
sarvajYaH sarvavedI ca jAyate gatamatsaraH // BrP_57.55 //
svaDarmanirataH SAnto dAtA BUtahite rataH /
AsAdya vEzRavaM jYAnaM tato muktim avApnuyAt // BrP_57.56 //
tataH saMpUjya mantreRa suBadrAM BaktavatsalAm /
prasAdayet tato viprAH praRipatya kftAYjaliH // BrP_57.57 //
namas te sarvage devi namas te SuBasOKyade /
trAhi mAM padmapattrAkzi kAtyAyani namo 'stu te // BrP_57.58 //
evaM prasAdya tAM devIM jagadDAtrIM jagadDitAm /
baladevasya BaginIM suBadrAM varadAM SivAm // BrP_57.59 //
kAmagena vimAnena naro vizRupuraM vrajet /
ABUtasaMplavaM yAvat krIqitvA tatra devavat // BrP_57.60 //
iha mAnuzatAM prApto brAhmaRo vedavid Bavet /
prApya yogaM hares tatra mokzaM ca laBate Druvam // BrP_57.61 //
{brahmovAca: }
evaM dfzwvA balaM kfzRaM suBadrAM praRipatya ca /
DarmaM cArTaM ca kAmaM ca mokzaM ca laBate Druvam // BrP_58.1 //
nizkramya devatAgArAt kftakftyo Baven naraH /
praRamyAyatanaM paScAd vrajet tatra samAhitaH // BrP_58.2 //
indranIlamayo vizRur yatrAste vAlukAvftaH /
antarDAnagataM natvA tato vizRupuraM vrajet // BrP_58.3 //
sarvadevamayo yo 'sO hatavAn asurottamam /
sa Aste tatra Bo viprAH siMhArDakftavigrahaH // BrP_58.4 //
BaktyA dfzwvA tu taM devaM praRamya narakesarIm /
mucyate pAtakEr martyaH samastEr nAtra saMSayaH // BrP_58.5 //
narasiMhasya ye BaktA Bavanti Buvi mAnavAH /
na tezAM duzkftaM kiMcit PalaM syAd yad yad Ipsitam // BrP_58.6 //
tasmAt sarvaprayatnena narasiMhaM samASrayet /
DarmArTakAmamokzARAM PalaM yasmAt prayacCati // BrP_58.7 //
{munaya UcuH: }
mAhAtmyaM narasiMhasya suKadaM Buvi durlaBam /
yaTA kaTayase deva tena no vismayo mahAn // BrP_58.8 //
praBAvaM tasya devasya vistareRa jagatpate /
Srotum icCAmahe brUhi paraM kOtUhalaM hi naH // BrP_58.9 //
yaTA prasIded devo 'sO narasiMho mahAbalaH /
BaktAnAm upakArAya brUhi deva namo 'stu te // BrP_58.10 //
prasAdAn narasiMhasya yA Bavanty atra sidDayaH /
brUhi tAH kuru cAsmAkaM prasAdaM prapitAmaha // BrP_58.11 //
{brahmovAca: }
SfRuDvaM tasya Bo viprAH praBAvaM gadato mama /
ajitasyAprameyasya Buktimuktipradasya ca // BrP_58.12 //
kaH Saknoti guRAn vaktuM samastAMs tasya Bo dvijAH /
siMhArDakftadehasya pravakzyAmi samAsataH // BrP_58.13 //
yAH kAScit sidDayaS cAtra SrUyante dEvamAnuzAH /
prasAdAt tasya tAH sarvAH siDyanti nAtra saMSayaH // BrP_58.14 //
svarge martye ca pAtAle dikzu toye pure nage /
prasAdAt tasya devasya Bavaty avyAhatA gatiH // BrP_58.15 //
asADyaM tasya devasya nAsty atra sacarAcare /
narasiMhasya Bo viprAH sadA BaktAnukampinaH // BrP_58.16 //
viDAnaM tasya vakzyAmi BaktAnAm upakArakam /
yena prasIdec cEvAsO siMhArDakftavigrahaH // BrP_58.17 //
SfRuDvaM muniSArdUlAH kalparAjaM sanAtanam /
narasiMhasya tattvaM ca yan na jYAtaM surAsurEH // BrP_58.18 //
SAkayAvakamUlEs tu PalapiRyAkasaktukEH /
payoBakzeRa viprendrA vartayet sADakottamaH // BrP_58.19 //
koSakOpInavAsAS ca DyAnayukto jitendriyaH /
araRye vijane deSe parvate sinDusaMgame // BrP_58.20 //
Uzare sidDakzetre ca narasiMhASrame taTA /
pratizWApya svayaM vApi pUjAM kftvA viDAnataH // BrP_58.21 //
dvAdaSyAM Suklapakzasya upozya munipuMgavAH /
japel lakzARi vE viMSan manasA saMyatendriyaH // BrP_58.22 //
upapAtakayuktaS ca mahApAtakasaMyutaH /
mukto Bavet tato viprAH sADako nAtra saMSayaH // BrP_58.23 //
kftvA pradakziRaM tatra narasiMhaM prapUjayet /
puRyaganDAdiBir DUpEH praRamya SirasA praBum // BrP_58.24 //
karpUracandanAktAni jAtIpuzpARi mastake /
pradadyAn narasiMhasya tataH sidDiH prajAyate // BrP_58.25 //
BagavAn sarvakAryezu na kvacit pratihanyate /
tejaH soQuM na SaktAH syur brahmarudrAdayaH surAH // BrP_58.26 //
kiM punar dAnavA loke sidDaganDarvamAnuzAH /
vidyADarA yakzagaRAH sakiMnaramahoragAH // BrP_58.27 //
mantraM yAn AsurAn hantuM japanty eke 'nyasADakAH /
te sarve pralayaM yAnti dfzwvAdityAgnivarcasaH // BrP_58.28 //
sakfjjaptaM tu kavacaM rakzet sarvam upadravam /
dvirjaptaM kavacaM divyaM rakzate devadAnavAt // BrP_58.29 //
ganDarvAH kiMnarA yakzA vidyADaramahoragAH /
BUtAH piSAcA rakzAMsi ye cAnye paripanTinaH // BrP_58.30 //
trirjaptaM kavacaM divyam aBedyaM ca surAsurEH /
dvAdaSAByantare cEva yojanAnAM dvijottamAH // BrP_58.31 //
rakzate BagavAn devo narasiMho mahAbalaH /
tato gatvA biladvAram upozya rajanItrayam // BrP_58.32 //
palASakAzWEH prajvAlya BagavantaM hutASanam /
palASasamiDas tatra juhuyAt trimaDuplutAH // BrP_58.33 //
dve Sate dvijaSArdUlA vazawkAreRa sADakaH /
tato vivaradvAraM tu prakawaM jAyate kzaRAt // BrP_58.34 //
tato viSet tu niHSaNkaM kavacI vivaraM buDaH /
gacCataH saMkawaM tasya tamomohaS ca naSyati // BrP_58.35 //
rAjamArgaH suvistIrRo dfSyate BramarAjitaH /
narasiMhaM smaraMs tatra pAtAlaM viSate dvijAH // BrP_58.36 //
gatvA tatra japet tattvaM narasiMhAKyam avyayam /
tataH strIRAM sahasrARi vIRAvAdanakarmaRAm // BrP_58.37 //
nirgacCanti puro viprAH svAgataM tA vadanti ca /
praveSayanti tA haste gfhItvA sADakeSvaram // BrP_58.38 //
tato rasAyanaM divyaM pAyayanti dvijottamAH /
pItamAtre divyadeho jAyate sumahAbalaH // BrP_58.39 //
krIqate saha kanyABir yAvad ABUtasaMplavam /
Binnadeho vAsudeve lIyate nAtra saMSayaH // BrP_58.40 //
yadA na rocate vAsas tasmAn nirgacCate punaH /
pawwaM SUlaM ca KaqgaM ca rocanAM ca maRiM taTA // BrP_58.41 //
rasaM rasAyanaM cEva pAdukAYjanam eva ca /
kfzRAjinaM muniSrezWA guwikAM ca manoharAm // BrP_58.42 //
kamaRqaluM cAkzasUtraM yazwiM saMjIvanIM taTA /
sidDavidyAM ca SAstrARi gfhItvA sADakeSvaraH // BrP_58.43 //
jvaladvahnisPuliNgormi- vezwitaM triSiKaM hfdi /
sakfn nyastaM dahet sarvaM vfjinaM janmakowijam // BrP_58.44 //
vize nyastaM vizaM hanyAt kuzWaM hanyAt tanO sTitam /
svadehe BrURahatyAdi kftvA divyena SuDyati // BrP_58.45 //
mahAgrahagfhItezu jvalamAnaM vicintayet /
hfdante vE tataH SIGraM naSyeyur dAruRA grahAH // BrP_58.46 //
bAlAnAM kaRWake badDaM rakzA Bavati nityaSaH /
gaRqapiRqakalUtAnAM nASanaM kurute Druvam // BrP_58.47 //
vyADijAte samidBiS ca GftakzIreRa homayet /
trisaMDyaM mAsam ekaM tu sarvarogAn vinASayet // BrP_58.48 //
asADyaM tu na paSyAmi trElokye sacarAcare /
yAM yAM kAmayate sidDiM tAM tAM prApnoti sa Druvam // BrP_58.49 //
azwottaraSataM tv eke pUjayitvA mfgADipam /
mfttikAH sapta valmIke SmaSAne ca catuzpaTe // BrP_58.50 //
raktacandanasaMmiSrA gavAM kzIreRa loqayet /
siMhasya pratimAM kftvA pramARena zaqaNgulAm // BrP_58.51 //
limpet taTA BUrjapattre rocanayA samAliKet /
narasiMhasya kaRWe tu badDvA cEva hi mantravit // BrP_58.52 //
japet saMKyAvihInaM tu pUjayitvA jalASaye /
yAvat saptAhamAtraM tu japet saMyamitendriyaH // BrP_58.53 //
jalAkIrRA muhUrtena jAyate sarvamedinI /
aTavA SuzkavfkzAgre narasiMhaM tu pUjayet // BrP_58.54 //
japtvA cAzwaSataM tattvaM varzantaM vinivArayet /
tam evaM piYjake badDvA BrAmayet sADakottamaH // BrP_58.55 //
mahAvAto muhUrtena AgacCen nAtra saMSayaH /
punaS ca DArayet kzipraM saptasaptena vAriRA // BrP_58.56 //
aTa tAM pratimAM dvAri niKaned yasya sADakaH /
gotrotsAdo Bavet tasya udDfte cEva SAntidaH // BrP_58.57 //
tasmAt taM muniSArdUlA BaktyA saMpUjayet sadA /
mfgarAjaM mahAvIryaM sarvakAmaPalapradam // BrP_58.58 //
vimuktaH sarvapApeByo vizRulokaM sa gacCati /
brAhmaRAH kzatriyA vESyAH striyaH SUdrAntyajAtayaH // BrP_58.59 //
saMpUjya taM suraSrezWaM BaktyA siMhavapurDaram /
mucyante cASuBEr duHKEr janmakowisamudBavEH // BrP_58.60 //
saMpUjya taM suraSrezWaM prApnuvanty aBivAYCitam /
devatvam amareSatvaM ganDarvatvaM ca Bo dvijAH // BrP_58.61 //
yakzavidyADaratvaM ca taTAnyac cABivAYCitam /
dfzwvA stutvA namaskftvA saMpUjya narakesarIm // BrP_58.62 //
prApnuvanti narA rAjyaM svargaM mokzaM ca durlaBam /
narasiMhaM naro dfzwvA laBed aBimataM Palam // BrP_58.63 //
nirmuktaH sarvapApeByo vizRulokaM sa gacCati /
sakfd dfzwvA tu taM devaM BaktyA siMhavapurDaram // BrP_58.64 //
mucyate cASuBEr duHKEr janmakowisamudBavEH /
saMgrAme saMkawe durge coravyAGrAdipIqite // BrP_58.65 //
kAntAre prARasaMdehe vizavahnijalezu ca /
rAjAdiByaH samudreByo graharogAdipIqite // BrP_58.66 //
smftvA taM puruzaH sarvE rAjagrAmEr vimucyate /
sUryodaye yaTA nASaM tamo 'Byeti mahattaram // BrP_58.67 //
taTA saMdarSane tasya vinASaM yAnty upadravAH /
guwikAYjanapAtAla- pAduke ca rasAyanam // BrP_58.68 //
narasiMhe prasanne tu prApnoty anyAMS ca vAYCitAn /
yAn yAn kAmAn aBiDyAyan Bajate narakesarIm // BrP_58.69 //
tAMs tAn kAmAn avApnoti naro nAsty atra saMSayaH /
dfzwvA taM devadeveSaM BaktyApUjya praRamya ca // BrP_58.70 //
daSAnAm aSvameDAnAM PalaM daSaguRaM laBet /
pApEH sarvEr vinirmukto guREH sarvEr alaMkftaH // BrP_58.71 //
sarvakAmasamfdDAtmA jarAmaraRavarjitaH /
sOvarRena vimAnena kiNkiRIjAlamAlinA // BrP_58.72 //
sarvakAmasamfdDena kAmagena suvarcasA /
taruRAdityavarRena muktAhArAvalambinA // BrP_58.73 //
divyastrISatayuktena divyaganDarvanAdinA /
kulEkaviMSam udDftya devavan muditaH suKI // BrP_58.74 //
stUyamAno 'psaroBiS ca vizRulokaM vrajen naraH /
BuktvA tatra varAn BogAn vizRuloke dvijottamAH // BrP_58.75 //
ganDarvEr apsarEr yuktaH kftvA rUpaM caturBujam /
manohlAdakaraM sOKyaM yAvad ABUtasaMplavam // BrP_58.76 //
puRyakzayAd ihAyAtaH pravare yoginAM kule /
caturvedI Baved vipro vedavedANgapAragaH /
vEzRavaM yogam AsTAya tato mokzam avApnuyAt // BrP_58.77 //
{brahmovAca: }
anantAKyaM vAsudevaM dfzwvA BaktyA praRamya ca /
sarvapApavinirmukto naro yAti paraM padam // BrP_59.1 //
mayA cArADitaS cAsO SakreRa tadanantaram /
viBIzaRena rAmeRa kas taM nArADayet pumAn // BrP_59.2 //
SvetagaNgAM naraH snAtvA yaH paSyec CvetamADavam /
matsyAKyaM mADavaM cEva SvetadvIpaM sa gacCati // BrP_59.3 //
{munaya UcuH: }
SvetamADavamAhAtmyaM vaktum arhasy aSezataH /
vistareRa jagannATa pratimAM tasya vE hareH // BrP_59.4 //
tasmin kzetravare puRye viKyAte jagatItale /
SvetAKyaM mADavaM devaM kas taM sTApitavAn purA // BrP_59.5 //
{brahmovAca: }
aBUt kftayuge viprAH Sveto nAma nfpo balI /
matimAn Darmavic CUraH satyasaMDo dfQavrataH // BrP_59.6 //
yasya rAjye tu varzARAM sahasraM daSa mAnavAH /
Bavanty Ayuzmanto lokA bAlas tasmin na sIdati // BrP_59.7 //
vartamAne tadA rAjye kiMcit kAle gate dvijAH /
kapAlagOtamo nAma fziH paramaDArmikaH // BrP_59.8 //
suto 'syAjAtadantaS ca mftaH kAlavaSAd dvijAH /
tam AdAya fzir DImAn nfpasyAntikam Anayat // BrP_59.9 //
dfzwvEvaM nfpatiH suptaM kumAraM gatacetasam /
pratijYAm akarod viprA jIvanArTaM SiSos tadA // BrP_59.10 //
{rAjovAca: }
yAvad bAlam ahaM tv enaM yamasya sadane gatam /
nAnaye saptarAtreRa citAM dIptAM samAruhe // BrP_59.11 //
{brahmovAca: }
evam uktvAsitEH padmEH SatEr daSaSatAdikEH /
saMpUjya ca mahAdevaM rAjA vidyAM punar japet // BrP_59.12 //
atiBaktiM tu saMcintya nfpasya jagadISvaraH /
sAMniDyam agamat tuzwo SmIty uvAca sahomayA // BrP_59.13 //
SrutvEvaM giram ISasya vilokya sahasA haram /
BasmadigDaM virUpAkzaM Saratkundenduvarcasam // BrP_59.14 //
SArdUlacarmavasanaM SaSANkANkitamUrDajam /
mahIM nipatya sahasA praRamya sa tadAbravIt // BrP_59.15 //
{Sveta uvAca: }
kAruRyaM yadi me dfzwvA prasanno 'si praBo yadi /
kAlasya vaSam Apanno bAlako dvijaputrakaH // BrP_59.16 //
jIvatv eza punar bAla ity evaM vratam Ahitam /
akasmAc ca mftaM bAlaM niyamya Bagavan svayam /
yaToktAyuzyasaMyuktaM kzemaM kuru maheSvara // BrP_59.17 //
{brahmovAca: }
SvetasyEtad vacaH SrutvA mudaM prApa haras tadA /
kAlam AjYApayAm Asa sarvaBUtaBayaMkaram // BrP_59.18 //
niyamya kAlaM durDarzaM yamasyAjYAkaraM dvijAH /
bAlaM saMjIvayAm Asa mftyor muKagataM punaH // BrP_59.19 //
kftvA kzemaM jagat sarvaM muneH putraM sa taM dvijAH /
devyA sahomayA devas tatrEvAntaraDIyata // BrP_59.20 //
evaM saMjIvayAm Asa muneH putraM nfpottamaH //* BrP_59.21 //
{munaya UcuH: }
devadeva jagannATa trElokyapraBavAvyaya /
brUhi naH paramaM taTyaM SvetAKyasya ca sAMpratam // BrP_59.22 //
{brahmovAca: }
SfRuDvaM muniSArdUlAH sarvasattvahitAvaham /
pravakzyAmi yaTAtaTyaM yat pfcCaTa mamAnaGAH // BrP_59.23 //
mADavasya ca mAhAtmyaM sarvapApapraRASanam /
yac CrutvABimatAn kAmAn DruvaM prApnoti mAnavaH // BrP_59.24 //
SrutavAn fziBiH pUrvaM mADavAKyasya Bo dvijAH /
SfRuDvaM tAM kaTAM divyAM BayaSokArtinASinIm // BrP_59.25 //
sa kftvA rAjyam ekAgryaM varzARAM ca sahasraSaH /
vicArya lOkikAn DarmAn vEdikAn niyamAMs taTA // BrP_59.26 //
keSavArADane viprA niScitaM vratam AsTitaH /
sa gatvA paramaM kzetraM sAgaraM dakziRASrayam // BrP_59.27 //
tawe tasmiY SuBe ramye deSe kfzRasya cAntike /
Sveto 'Ta kArayAm Asa prAsAdaM SuBalakzaRam // BrP_59.28 //
DanvantaraSataM cEkaM devadevasya dakziRe /
tataH Svetena viprendrAH SvetaSElamayena ca // BrP_59.29 //
kftaH sa BagavAY Sveto mADavaS candrasaMniBaH /
pratizWAM viDivac cakre yaToddizwAM svayaM tu saH // BrP_59.30 //
dattvA dAnaM dvijAtiByo dInAnATatapasvinAm /
aTAnantarato rAjA mADavasya ca saMniDO // BrP_59.31 //
mahIM nipatya sahasA oMkAraM dvAdaSAkzaram /
japan sa mOnam AsTAya mAsam ekaM samADinA // BrP_59.32 //
nirAhAro mahABAgaH samyag vizRupade sTitaH /
japAnte sa tu deveSaM saMstotum upacakrame // BrP_59.33 //
{Sveta uvAca: }
oM namo vAsudevAya namaH saMkarzaRAya ca /
pradyumnAyAnirudDAya namo nArAyaRAya ca // BrP_59.34 //
namo 'stu bahurUpAya viSvarUpAya veDase /
nirguRAyApratarkyAya Sucaye SuklakarmaRe // BrP_59.35 //
oM namaH padmanABAya padmagarBodBavAya ca /
namo 'stu padmavarRAya padmahastAya te namaH // BrP_59.36 //
oM namaH puzkarAkzAya sahasrAkzAya mIQuze /
namaH sahasrapAdAya sahasraBujamanyave // BrP_59.37 //
oM namo 'stu varAhAya varadAya sumeDase /
varizWAya vareRyAya SaraRyAyAcyutAya ca // BrP_59.38 //
oM namo bAlarUpAya bAlapadmapraBAya ca /
bAlArkasomanetrAya muYjakeSAya DImate // BrP_59.39 //
keSavAya namo nityaM namo nArAyaRAya ca /
mADavAya varizWAya govindAya namo namaH // BrP_59.40 //
oM namo vizRave nityaM devAya vasuretase /
maDusUdanAya namaH SudDAyAMSuDarAya ca // BrP_59.41 //
namo anantAya sUkzmAya namaH SrIvatsaDAriRe /
trivikramAya ca namo divyapItAmbarAya ca // BrP_59.42 //
sfzwikartre namas tuByaM goptre DAtre namo namaH /
namo 'stu guRaBUtAya nirguRAya namo namaH // BrP_59.43 //
namo vAmanarUpAya namo vAmanakarmaRe /
namo vAmananetrAya namo vAmanavAhine // BrP_59.44 //
namo ramyAya pUjyAya namo 'stv avyaktarUpiRe /
apratarkyAya SudDAya namo BayaharAya ca // BrP_59.45 //
saMsArArRavapotAya praSAntAya svarUpiRe /
SivAya sOmyarUpAya rudrAyottAraRAya ca // BrP_59.46 //
BavaBaNgakfte cEva BavaBogapradAya ca /
BavasaMGAtarUpAya Bavasfzwikfte namaH // BrP_59.47 //
oM namo divyarUpAya somAgniSvasitAya ca /
somasUryAMSukeSAya gobrAhmaRahitAya ca // BrP_59.48 //
oM nama fksvarUpAya padakramasvarUpiRe /
fkstutAya namas tuByaM nama fksADanAya ca // BrP_59.49 //
oM namo yajuzAM DAtre yajUrUpaDarAya ca /
yajuryAjyAya juzwAya yajuzAM pataye namaH // BrP_59.50 //
oM namaH SrIpate deva SrIDarAya varAya ca /
SriyaH kAntAya dAntAya yogicintyAya yogine // BrP_59.51 //
oM namaH sAmarUpAya sAmaDvanivarAya ca /
oM namaH sAmasOmyAya sAmayogavide namaH // BrP_59.52 //
sAmne ca sAmagItAya oM namaH sAmaDAriRe /
sAmayajYavide cEva namaH sAmakarAya ca // BrP_59.53 //
namas tv aTarvaSirase namo 'TarvasvarUpiRe /
namo 'stv aTarvapAdAya namo 'TarvakarAya ca // BrP_59.54 //
oM namo vajraSIrzAya maDukEwaBaGAtine /
mahodaDijalasTAya vedAharaRakAriRe // BrP_59.55 //
namo dIptasvarUpAya hfzIkeSAya vE namaH /
namo Bagavate tuByaM vAsudevAya te namaH // BrP_59.56 //
nArAyaRa namas tuByaM namo lokahitAya ca /
oM namo mohanASAya BavaBaNgakarAya ca // BrP_59.57 //
gatipradAya ca namo namo banDaharAya ca /
trElokyatejasAM kartre namas tejaHsvarUpiRe // BrP_59.58 //
yogISvarAya SudDAya rAmAyottaraRAya ca /
suKAya suKanetrAya namaH sukftaDAriRe // BrP_59.59 //
vAsudevAya vandyAya vAmadevAya vE namaH /
dehinAM dehakartre ca BedaBaNgakarAya ca // BrP_59.60 //
devEr vanditadehAya namas te divyamOline /
namo vAsanivAsAya vAsavyavaharAya ca // BrP_59.61 //
oM namo vasukartre ca vasuvAsapradAya ca /
namo yajYasvarUpAya yajYeSAya ca yogine // BrP_59.62 //
yatiyogakareSAya namo yajYANgaDAriRe /
saMkarzaRAya ca namaH pralambamaTanAya ca // BrP_59.63 //
meGaGozasvanottIrRa- vegalANgalaDAriRe /
namo 'stu jYAninAM jYAna nArAyaRaparAyaRa // BrP_59.64 //
na me 'sti tvAm fte banDur narakottAraRe praBo /
atas tvAM sarvaBAvena praRato natavatsala // BrP_59.65 //
malaM yat kAyajaM vApi mAnasaM cEva keSava /
na tasyAnyo 'sti deveSa kzAlakas tvAm fte 'cyuta // BrP_59.66 //
saMsargARi samastAni vihAya tvAm upasTitaH /
saNgo me 'stu tvayA sArDam AtmalABAya keSava // BrP_59.67 //
kazwam Apat suduzpAraM saMsAraM vedmi keSava /
tApatrayapariklizwas tena tvAM SaraRaM gataH // BrP_59.68 //
ezaRABir jagat sarvaM mohitaM mAyayA tava /
AkarzitaM ca loBAdyEr atas tvAm aham ASritaH // BrP_59.69 //
nAsti kiMcit suKaM vizRo saMsArasTasya dehinaH /
yaTA yaTA hi yajYeSa tvayi cetaH pravartate // BrP_59.70 //
taTA PalavihInaM tu suKam AtyantikaM laBet /
nazwo vivekaSUnyo 'smi dfSyate jagad Aturam // BrP_59.71 //
govinda trAhi saMsArAn mAm udDartuM tvam arhasi /
magnasya mohasalile niruttAre BavArRave /
udDartA puRqarIkAkza tvAm fte 'nyo na vidyate // BrP_59.72 //
{brahmovAca: }
itTaM stutas tatas tena rAjYA Svetena Bo dvijAH /
tasmin kzetravare divye viKyAte puruzottame // BrP_59.73 //
BaktiM tasya tu saMcintya devadevo jagadguruH /
AjagAma nfpasyAgre sarvEr devEr vfto hariH // BrP_59.74 //
nIlajImUtasaMkASaH padmapattrAyatekzaRaH /
daDat sudarSanaM DImAn karAgre dIptamaRqalam // BrP_59.75 //
kzIrodajalasaMkASo vimalaS candrasaMniBaH /
rarAja vAmahaste 'sya pAYcajanyo mahAdyutiH // BrP_59.76 //
pakzirAjaDvajaH SrImAn gadASArNgAsiDfk praBuH /
uvAca sADu Bo rAjan yasya te matir uttamA /
yad izwaM vara BadraM te prasanno 'smi tavAnaGa // BrP_59.77 //
{brahmovAca: }
SrutvEvaM devadevasya vAkyaM tat paramAmftam /
praRamya SirasovAca Svetas tadgatamAnasaH // BrP_59.78 //
{Sveta uvAca: }
yady ahaM Bagavan BaktaH prayacCa varam uttamam /
AbrahmaBavanAd UrDvaM vEzRavaM padam avyayam // BrP_59.79 //
vimalaM virajaM SudDaM saMsArAsaNgavarjitam /
tat padaM gantum icCAmi tvatprasAdAj jagatpate // BrP_59.80 //
{SrIBagavAn uvAca: }
yat padaM vibuDAH sarve munayaH sidDayoginaH /
nABigacCanti yad ramyaM paraM padam anAmayam // BrP_59.81 //
yAsyasi paramaM sTAnaM rAjyAmftam upAsya ca /
sarvAMl lokAn atikramya mama lokaM gamizyasi // BrP_59.82 //
kIrtis tavAtra rAjendra trIMl lokAMS ca gamizyati /
sAMniDyaM mama cEvAtra sarvadEva Bavizyati // BrP_59.83 //
SvetagaNgeti gAsyanti sarve te devadAnavAH /
kuSAgreRApi rAjendra SvetagANgeyam ambu ca // BrP_59.84 //
spfzwvA svargaM gamizyanti madBaktA ye samAhitAH /
yas tv imAM pratimAM gacCen mADavAKyAM SaSipraBAm // BrP_59.85 //
SaNKagokzIrasaMkASAm aSezAGavinASinIm /
tAM praRamya sakfd BaktyA puRqarIkaniBekzaRAm // BrP_59.86 //
vihAya sarvalokAn vE mama loke mahIyate /
manvantarARi tatrEva devakanyABir AvftaH // BrP_59.87 //
gIyamAnaS ca maDuraM sidDaganDarvasevitaH /
Bunakti vipulAn BogAn yaTezwaM mAmakEH saha // BrP_59.88 //
cyutas tasmAd ihAgatya manuzyo brAhmaRo Bavet /
vedavedANgavic CrImAn BogavAMS cirajIvitaH // BrP_59.89 //
gajASvaraTayAnAQyo DanaDAnyAvftaH SuciH /
rUpavAn bahuBAgyaS ca putrapOtrasamanvitaH // BrP_59.90 //
puruzottamaM punaH prApya vawamUle 'Ta sAgare /
tyaktvA dehaM hariM smftvA tataH SAntapadaM vrajet // BrP_59.91 //
{brahmovAca: }
SvetamADavam Alokya samIpe matsyamADavam /
ekArRavajale pUrvaM rohitaM rUpam AsTitam // BrP_60.1 //
vedAnAM haraRArTAya rasAtalatale sTitam /
cintayitvA kzitiM samyak tasmin sTAne pratizWitam // BrP_60.2 //
AdyAvataraRaM rUpaM mADavaM matsyarUpiRam /
praRamya praRato BUtvA sarvaduHKAd vimucyate // BrP_60.3 //
prayAti paramaM sTAnaM yatra devo hariH svayam /
kAle punar ihAyAto rAjA syAt pfTivItale // BrP_60.4 //
vatsamADavam AsAdya durADarzo Baven naraH /
dAtA BoktA Baved yajvA vEzRavaH satyasaMgaraH // BrP_60.5 //
yogaM prApya hareH paScAt tato mokzam avApnuyAt /
matsyamADavamAhAtmyaM mayA saMparikIrtitam /
yaM dfzwvA muniSArdUlAH sarvAn kAmAn avApnuyAt // BrP_60.6 //
{munaya UcuH: }
BagavaY Srotum icCAmo mArjanaM varuRAlaye /
kriyate snAnadAnAdi tasyASezaPalaM vada // BrP_60.7 //
{brahmovAca: }
SfRuDvaM muniSArdUlA mArjanasya yaTAviDi /
BaktyA tu tanmanA BUtvA saMprApya puRyam uttamam // BrP_60.8 //
mArkaRqeyahrade snAnaM pUrvakAle praSasyate /
caturdaSyAM viSezeRa sarvapApapraRASanam // BrP_60.9 //
tadvat snAnaM samudrasya sarvakAlaM praSasyate /
pOrRamAsyAM viSezeRa hayameDaPalaM laBet // BrP_60.10 //
mArkaRqeyaM vawaM kfzRaM rOhiReyaM mahodaDim /
indradyumnasaraS cEva paYcatIrTIviDiH smftaH // BrP_60.11 //
pUrRimA jyezWamAsasya jyezWA fkzaM yadA Bavet /
tadA gacCed viSezeRa tIrTarAjaM paraM SuBam // BrP_60.12 //
kAyavANmAnasEH SudDas tadBAvo nAnyamAnasaH /
sarvadvaMdvavinirmukto vItarAgo vimatsaraH // BrP_60.13 //
kalpavfkzavawaM ramyaM tatra snAtvA janArdanam /
pradakziRaM prakurvIta trivAraM susamAhitaH // BrP_60.14 //
yaM dfzwvA mucyate pApAt saptajanmasamudBavAt /
puRyaM cApnoti vipulaM gatim izwAM ca Bo dvijAH // BrP_60.15 //
tasya nAmAni vakzyAmi pramARaM ca yuge yuge /
yaTAsaMKyaM ca Bo viprAH kftAdizu yaTAkramam // BrP_60.16 //
vawaM vaweSvaraM kfzRaM purARapuruzaM dvijAH /
vawasyEtAni nAmAni kIrtitAni kftAdizu // BrP_60.17 //
yojanaM pAdahInaM ca yojanArDaM tadarDakam /
pramARaM kalpavfkzasya kftAdO parikIrtitam // BrP_60.18 //
yaToktena tu mantreRa namaskftvA tu taM vawam /
dakziRABimuKo gacCed DanvantaraSatatrayam // BrP_60.19 //
yatrAsO dfSyate vizRuH svargadvAraM manoramam /
sAgarAmBaHsamAkfzwaM kAzWaM sarvaguRAnvitam // BrP_60.20 //
praRipatya tatas taM BoH paripUjya tataH punaH /
mucyate sarvarogAdyEs taTA pApEr grahAdiBiH // BrP_60.21 //
ugrasenaM purA dfzwvA svargadvAreRa sAgaram /
gatvAcamya Sucis tatra DyAtvA nArAyaRaM param // BrP_60.22 //
nyased azwAkzaraM mantraM paScAd DastaSarIrayoH /
oM namo nArAyaRAyeti yaM vadanti manIziRaH // BrP_60.23 //
kiM kAryaM bahuBir mantrEr manoviBramakArakEH /
oM namo nArAyaRAyeti mantraH sarvArTasADakaH // BrP_60.24 //
Apo narasya sUnutvAn nArA itIha kIrtitAH /
vizRos tAs tv ayanaM pUrvaM tena nArAyaRaH smftaH // BrP_60.25 //
nArAyaRaparA vedA nArAyaRaparA dvijAH /
nArAyaRaparA yajYA nArAyaRaparAH kriyAH // BrP_60.26 //
nArAyaRaparA pfTvI nArAyaRaparaM jalam /
nArAyaRaparo vahnir nArAyaRaparaM naBaH // BrP_60.27 //
nArAyaRaparo vAyur nArAyaRaparaM manaH /
ahaMkAraS ca budDiS ca uBe nArAyaRAtmake // BrP_60.28 //
BUtaM BavyaM BavizyaM ca yat kiMcij jIvasaMjYitam /
sTUlaM sUkzmaM paraM cEva sarvaM nArAyaRAtmakam // BrP_60.29 //
SabdAdyA vizayAH sarve SrotrAdInIndriyARi ca /
prakftiH puruzaS cEva sarve nArAyaRAtmakAH // BrP_60.30 //
jale sTale ca pAtAle svargaloke 'mbare nage /
avazwaBya idaM sarvam Aste nArAyaRaH praBuH // BrP_60.31 //
kiM cAtra bahunoktena jagad etac carAcaram /
brahmAdistambaparyantaM sarvaM nArAyaRAtmakam // BrP_60.32 //
nArAyaRAt paraM kiMcin neha paSyAmi Bo dvijAH /
tena vyAptam idaM sarvaM dfSyAdfSyaM carAcaram // BrP_60.33 //
Apo hy AyatanaM vizRoH sa ca evAmBasAM patiH /
tasmAd apsu smaren nityaM nArAyaRam aGApaham // BrP_60.34 //
snAnakAle viSezeRa copasTAya jale SuciH /
smaren nArAyaRaM DyAyed Daste kAye ca vinyaset // BrP_60.35 //
oMkAraM ca nakAraM ca aNguzWe hastayor nyaset /
SezEr hastatalaM yAvat tarjanyAdizu vinyaset // BrP_60.36 //
oMkAraM vAmapAde tu nakAraM dakziRe nyaset /
mokAraM vAmakawyAM tu nAkAraM dakziRe nyaset // BrP_60.37 //
rAkAraM nABideSe tu yakAraM vAmabAhuke /
RAkAraM dakziRe nyasya yakAraM mUrDni vinyaset // BrP_60.38 //
aDaS corDvaM ca hfdaye pArSvataH pfzWato 'grataH /
DyAtvA nArAyaRaM paScAd AraBet kavacaM buDaH // BrP_60.39 //
pUrve mAM pAtu govindo dakziRe maDusUdanaH /
paScime SrIDaro devaH keSavas tu taTottare // BrP_60.40 //
pAtu vizRus taTAgneye nErfte mADavo 'vyayaH /
vAyavye tu hfzIkeSas taTeSAne ca vAmanaH // BrP_60.41 //
BUtale pAtu vArAhas taTorDvaM ca trivikramaH /
kftvEvaM kavacaM paScAd AtmAnaM cintayet tataH // BrP_60.42 //
ahaM nArAyaRo devaH SaNKacakragadADaraH /
evaM DyAtvA tadAtmAnam imaM mantram udIrayet // BrP_60.43 //
tvam agnir dvipadAM nATa retoDAH kAmadIpanaH /
praDAnaH sarvaBUtAnAM jIvAnAM praBur avyayaH // BrP_60.44 //
amftasyAraRis tvaM hi devayonir apAM pate /
vfjinaM hara me sarvaM tIrTarAja namo 'stu te // BrP_60.45 //
evam uccArya viDivat tataH snAnaM samAcaret /
anyaTA Bo dvijaSrezWAH snAnaM tatra na Sasyate // BrP_60.46 //
kftvA tu vEdikEr mantrEr aBizekaM ca mArjanam /
antar jale japet paScAt trir AvfttyAGamarzaRam // BrP_60.47 //
hayameDo yaTA viprAH sarvapApaharaH kratuH /
taTAGamarzaRaM cAtra sUktaM sarvAGanASanam // BrP_60.48 //
uttIrya vAsasI DOte nirmale pariDAya vE /
prARAn Ayamya cAcamya saMDyAM copAsya BAskaram // BrP_60.49 //
upatizWet tataS corDvaM kziptvA puzpajalAYjalim /
upasTAyorDvabAhuS ca talliNgEr BAskaraM tataH // BrP_60.50 //
gAyatrIM pAvanIM devIM japed azwottaraM Satam /
anyAMS ca sOramantrAMS ca japtvA tizWan samAhitaH // BrP_60.51 //
kftvA pradakziRaM sUryaM namaskftyopaviSya ca /
svADyAyaM prANmuKaH kftvA tarpayed dEvatAny fzIn // BrP_60.52 //
manuzyAMS ca pitFMS cAnyAn nAmagotreRa mantravit /
toyena tilamiSreRa viDivat susamAhitaH // BrP_60.53 //
tarpaRaM devatAnAM ca pUrvaM kftvA samAhitaH /
aDikArI Bavet paScAt pitFRAM tarpaRe dvijaH // BrP_60.54 //
SrAdDe havanakAle ca pARinEkena nirvapet /
tarpaRe tUBayaM kuryAd eza eva viDiH sadA // BrP_60.55 //
anvArabDena savyena pARinA dakziRena tu /
tfpyatAm iti siYcet tu nAmagotreRa vAgyataH // BrP_60.56 //
kAyasTEr yas tilEr mohAt karoti pitftarpaRam /
tarpitAs tena pitaras tvaNmAMsaruDirAsTiBiH // BrP_60.57 //
aNgasTEr na tilEH kuryAd devatApitftarpaRam /
ruDiraM tad Bavet toyaM pradAtA kilbizI Bavet // BrP_60.58 //
BUmyAM yad dIyate toyaM dAtA cEva jale sTitaH /
vfTA tan muniSArdUlA nopatizWati kasyacit // BrP_60.59 //
sTale sTitvA jale yas tu prayacCed udakaM naraH /
pitFRAM nopatizWeta salilaM tan nirarTakam // BrP_60.60 //
udake nodakaM kuryAt pitfByaS ca kadAcana /
uttIrya tu SucO deSe kuryAd udakatarpaRam // BrP_60.61 //
nodakezu na pAtrezu na krudDo nEkapARinA /
nopatizWati tat toyaM yad BUmyAM na pradIyate // BrP_60.62 //
pitFRAm akzayaM sTAnaM mahI dattA mayA dvijAH /
tasmAt tatrEva dAtavyaM pitFRAM prItim icCatA // BrP_60.63 //
BUmipfzWe samutpannA BUmyAM cEva ca saMsTitAH /
BUmyAM cEva layaM yAtA BUmO dadyAt tato jalam // BrP_60.64 //
AstIrya ca kuSAn sAgrAMs tAn AvAhya svamantrataH /
prAcInAgrezu vE devAn yAmyAgrezu taTA pitFn // BrP_60.65 //
{brahmovAca: }
devAn pitFMs taTA cAnyAn saMtarpyAcamya vAgyataH /
hastamAtraM catuzkoRaM caturdvAraM suSoBanam // BrP_61.1 //
puraM viliKya Bo viprAs tIre tasya mahodaDeH /
maDye tatra liKet padmam azwapattraM sakarRikam // BrP_61.2 //
evaM maRqalam AliKya pUjayet tatra Bo dvijAH /
azwAkzaraviDAnena nArAyaRam ajaM viBum // BrP_61.3 //
ataH paraM pravakzyAmi kAyaSoDanam uttamam /
akAraM hfdaye DyAtvA cakrareKAsamanvitam // BrP_61.4 //
jvalantaM triSiKaM cEva dahantaM pApanASanam /
candramaRqalamaDyasTaM rAkAraM mUrDni cintayet // BrP_61.5 //
SuklavarRaM pravarzantam amftaM plAvayan mahIm /
evaM nirDUtapApas tu divyadehas tato Bavet // BrP_61.6 //
azwAkzaraM tato mantraM nyased evAtmano buDaH /
vAmapAdaM samAraBya kramaSaS cEva vinyaset // BrP_61.7 //
paYcANgaM vEzRavaM cEva caturvyUhaM taTEva ca /
karaSudDiM prakurvIta mUlamantreRa sADakaH // BrP_61.8 //
ekEkaM cEva varRaM tu aNgulIzu pfTak pfTak /
oMkAraM pfTivIM SuklAM vAmapAde tu vinyaset // BrP_61.9 //
nakAraH SAMBavaH SyAmo dakziRe tu vyavasTitaH /
mokAraM kAlam evAhur vAmakawyAM niDApayet // BrP_61.10 //
nAkAraH sarvabIjaM tu dakziRasyAM vyavasTitaH /
rAkAras teja ity Ahur nABideSe vyavasTitaH // BrP_61.11 //
vAyavyo 'yaM yakAras tu vAmaskanDe samASritaH /
RAkAraH sarvago jYeyo dakziRAMse vyavasTitaH /
yakAro 'yaM SirasTaS ca yatra lokAH pratizWitAH // BrP_61.12 //
oM vizRave namaH SiraH oM jvalanAya namaH SiKA |
oM vizRave namaH kavacam oM vizRave namaH sPuraRaM diSobanDAya |
oM huMPaqastram oM Sirasi Suklo vAsudeva iti |
oM AM lalAwe raktaH saMkarzaRo garutmAn vahnis teja Aditya iti |
oM AM grIvAyAM pItaH pradyumno vAyumeGa iti |
oM AM hfdaye kfzRo 'nirudDaH sarvaSaktisamanvita iti |
evaM caturvyUham AtmAnaM kftvA tataH karma samAcaret ||61.13|
mamAgre 'vasTito vizRuH pfzWataS cApi keSavaH /
govindo dakziRe pArSve vAme tu maDusUdanaH // BrP_61.14 //
uparizwAt tu vEkuRWo vArAhaH pfTivItale /
avAntaradiSo yAs tu tAsu sarvAsu mADavaH // BrP_61.15 //
gacCatas tizWato vApi jAgrataH svapato 'pi vA /
narasiMhakftA guptir vAsudevamayo hy aham // BrP_61.16 //
evaM vizRumayo BUtvA tataH karma samAraBet /
yaTA dehe taTA deve sarvatattvAni yojayet // BrP_61.17 //
tataS cEva prakurvIta prokzaRaM praRavena tu /
PawkArAntaM samuddizwaM sarvaviGnaharaM SuBam // BrP_61.18 //
tatrArkacandravahnInAM maRqalAni vicintayet /
padmamaDye nyased vizRuM pavanasyAmbarasya ca // BrP_61.19 //
tato vicintya hfdaya oMkAraM jyotIrUpiRam /
karRikAyAM samAsInaM jyotIrUpaM sanAtanam // BrP_61.20 //
azwAkzaraM tato mantraM vinyasec ca yaTAkramam /
tena vyastasamastena pUjanaM paramaM smftam // BrP_61.21 //
dvAdaSAkzaramantreRa yajed devaM sanAtanam /
tato 'vaDArya hfdaye karRikAyAM bahir nyaset // BrP_61.22 //
caturBujaM mahAsattvaM sUryakowisamapraBam /
cintayitvA mahAyogaM jyotIrUpaM sanAtanam /
tataS cAvAhayen mantraM krameRAcintya mAnase // BrP_61.23 //
AvAhanamantraH: mInarUpo varAhaS ca narasiMho 'Ta vAmanaH |
AyAtu devo varado mama nArAyaRo 'grataH ||BrP_61.24|
oM namo nArAyaRAya namaH ||BrP_61.24|
sTApanamantraH:
karRikAyAM supIWe 'tra padmakalpitam Asanam /
sarvasattvahitArTAya tizWa tvaM maDusUdana // BrP_61.25 //
oM namo nArAyaRAya namaH ||BrP_61.25|
arGamantraH: oM trElokyapatInAM pataye devadevAya hfzIkeSAya vizRave namaH |
oM namo nArAyaRAya namaH ||BrP_61.26|
pAdyamantraH:
oM pAdyaM pAdayor deva padmanABa sanAtana /
vizRo kamalapattrAkza gfhARa maDusUdana // BrP_61.27 //
oM namo nArAyaRAya namaH ||BrP_61.27|
maDuparkamantraH:
maDuparkaM mahAdeva brahmAdyEH kalpitaM tava /
mayA niveditaM BaktyA gfhARa puruzottama // BrP_61.28 //
oM namo nArAyaRAya namaH ||BrP_61.28|
{AcamanIyamantraH: }
mandAkinyAH sitaM vAri sarvapApaharaM Sivam /
gfhARAcamanIyaM tvaM mayA BaktyA niveditam // BrP_61.29 //
oM namo nArAyaRAya namaH ||BrP_61.29|
{snAnamantraH: }
tvam ApaH pfTivI cEva jyotis tvaM vAyur eva ca /
lokeSa vfttimAtreRa vAriRA snApayAmy aham // BrP_61.30 //
oM namo nArAyaRAya namaH ||BrP_61.30|
{vastramantraH: }
devatattvasamAyukta yajYavarRasamanvita /
svarRavarRapraBe deva vAsasI tava keSava // BrP_61.31 //
oM namo nArAyaRAya namaH ||BrP_61.31|
{vilepanamantraH: }
SarIraM te na jAnAmi cezwAM cEva ca keSava /
mayA nivedito ganDaH pratigfhya vilipyatAm // BrP_61.32 //
oM namo nArAyaRAya namaH ||BrP_61.32|
{upavItamantraH: }
fgyajuHsAmamantreRa trivftaM padmayoninA /
sAvitrIgranTisaMyuktam upavItaM tavArpaye // BrP_61.33 //
oM namo nArAyaRAya namaH ||BrP_61.33|
{alaMkAramantraH: }
divyaratnasamAyukta vahniBAnusamapraBa /
gAtrARi tava SoBantu sAlaMkArARi mADava // BrP_61.34 //
oM namo nArAyaRAya namaH ||BrP_61.34|
oM nama iti pratyakzaraM samastena mUlamantreRa vA pUjayet ||61.35|
{DUpamantraH: }
vanaspatiraso divyo ganDAQyaH suraBiS ca te /
mayA nivedito BaktyA DUpo 'yaM pratigfhyatAm // BrP_61.36 //
oM namo nArAyaRAya namaH ||61.36|
{dIpamantraH: }
sUryacandrasamo jyotir vidyudagnyos taTEva ca /
tvam eva jyotizAM deva dIpo 'yaM pratigfhyatAm // BrP_61.37 //
oM namo nArAyaRAya namaH ||61.37|
{nEvedyamantraH: }
annaM caturviDaM cEva rasEH zaqBiH samanvitam /
mayA niveditaM BaktyA nEvedyaM tava keSava // BrP_61.38 //
oM namo nArAyaRAya namaH ||61.38|
pUrve dale vAsudevaM yAmye saMkarzaRaM nyaset /
pradyumnaM paScime kuryAd anirudDaM taTottare // BrP_61.39 //
vArAhaM ca taTAgneye narasiMhaM ca nErfte /
vAyavye mADavaM cEva taTESAne trivikramam // BrP_61.40 //
taTAzwAkzaradevasya garuqaM purato nyaset /
vAmapArSve taTA cakraM SaNKaM dakziRato nyaset // BrP_61.41 //
taTA mahAgadAM cEva nyased devasya dakziRe /
tataH SArNgaM Danur vidvAn nyased devasya vAmataH // BrP_61.42 //
dakziRenezuDI divye KaqgaM vAme ca vinyaset /
SriyaM dakziRataH sTApya puzwim uttarato nyaset // BrP_61.43 //
vanamAlAM ca puratas tataH SrIvatsakOstuBO /
vinyased DfdayAdIni pUrvAdizu caturdiSam // BrP_61.44 //
tato 'straM devadevasya koRe cEva tu vinyaset /
indram agniM yamaM cEva nErftaM varuRaM taTA // BrP_61.45 //
vAyuM Danadam ISAnam anantaM brahmaRA saha /
pUjayet tAntrikEr mantrEr aDaS corDvaM taTEva ca // BrP_61.46 //
evaM saMpUjya deveSaM maRqalasTaM janArdanam /
laBed aBimatAn kAmAn naro nAsty atra saMSayaH // BrP_61.47 //
anenEva viDAnena maRqalasTaM janArdanam /
pUjitaM yaH saMpaSyeta sa viSed vizRum avyayam // BrP_61.48 //
sakfd apy arcito yena viDinAnena keSavaH /
janmamftyujarAM tIrtvA sa vizRoH padam ApnuyAt // BrP_61.49 //
yaH smaret satataM BaktyA nArAyaRam atandritaH /
anvahaM tasya vAsAya SvetadvIpaH prakalpitaH // BrP_61.50 //
oMkArAdisamAyuktaM namaHkArAntadIpitam /
tannAma sarvatattvAnAM mantra ity aBiDIyate // BrP_61.51 //
anenEva viDAnena ganDapuzpaM nivedayet /
ekEkasya prakurvIta yaToddizwaM krameRa tu // BrP_61.52 //
mudrAs tato nibaDnIyAd yaToktakramacoditAH /
japaM cEva prakurvIta mUlamantreRa mantravit // BrP_61.53 //
azwAviMSatim azwO vA Satam azwottaraM taTA /
kAmezu ca yaTAproktaM yaTASakti samAhitaH // BrP_61.54 //
padmaM SaNKaS ca SrIvatso gadA garuqa eva ca /
cakraM KaqgaS ca SArNgaM ca azwO mudrAH prakIrtitAH // BrP_61.55 //
{visarjanamantraH: }
gacCa gacCa paraM sTAnaM purARapuruzottama /
yatra brahmAdayo devA vindanti paramaM padam // BrP_61.56 //
arcanaM ye na jAnanti harer mantrEr yaToditam /
te tatra mUlamantreRa pUjayantv acyutaM sadA // BrP_61.57 //
{brahmovAca: }
evaM saMpUjya viDivad BaktyA taM puruzottamam /
praRamya SirasA paScAt sAgaraM ca prasAdayet // BrP_62.1 //
prARas tvaM sarvaBUtAnAM yoniS ca saritAM pate /
tIrTarAja namas te 'stu trAhi mAm acyutapriya // BrP_62.2 //
snAtvEvaM sAgare samyak tasmin kzetravare dvijAH /
tIre cAByarcya viDivan nArAyaRam anAmayam // BrP_62.3 //
rAmaM kfzRaM suBadrAM ca praRipatya ca sAgaram /
SatAnAm aSvameDAnAM PalaM prApnoti mAnavaH // BrP_62.4 //
sarvapApavinirmuktaH sarvaduHKavivarjitaH /
vfndAraka iva SrImAn rUpayOvanagarvitaH // BrP_62.5 //
vimAnenArkavarRena divyaganDarvanAdinA /
kulEkaviMSam udDftya vizRulokaM sa gacCati // BrP_62.6 //
BuktvA tatra varAn BogAn krIqitvA cApsarEH saha /
manvantaraSataM sAgraM jarAmftyuvivarjitaH // BrP_62.7 //
puRyakzayAd ihAyAtaH kule sarvaguRAnvite /
rUpavAn suBagaH SrImAn satyavAdI jitendriyaH // BrP_62.8 //
vedaSAstrArTavid vipro Baved yajvA tu vEzRavaH /
yogaM ca vEzRavaM prApya tato mokzam avApnuyAt // BrP_62.9 //
grahoparAge saMkrAntyAm ayane vizuve taTA /
yugAdizu zaqaSItyAM vyatIpAte dinakzaye // BrP_62.10 //
AzAQyAM cEva kArttikyAM mAGyAM vAnye SuBe tiTO /
ye tatra dAnaM vipreByaH prayacCanti sumeDasaH // BrP_62.11 //
PalaM sahasraguRitam anyatIrTAl laBanti te /
pitFRAM ye prayacCanti piRqaM tatra viDAnataH // BrP_62.12 //
akzayAM pitaras tezAM tfptiM saMprApnuvanti vE /
evaM snAnaPalaM samyak sAgarasya mayoditam // BrP_62.13 //
dAnasya ca PalaM viprAH piRqadAnasya cEva hi /
DarmArTamokzaPaladam AyuzkIrtiyaSaskaram // BrP_62.14 //
BuktimuktiPalaM nFRAM DanyaM duHsvapnanASanam /
sarvapApaharaM puRyaM sarvakAmaPalapradam // BrP_62.15 //
nAstikAya na vaktavyaM purARaM ca dvijottamAH /
tAvad garjanti tIrTAni mAhAtmyEH svEH pfTak pfTak // BrP_62.16 //
yAvan na tIrTarAjasya mAhAtmyaM varRyate dvijAH /
puzkarAdIni tIrTAni prayacCanti svakaM Palam // BrP_62.17 //
tIrTarAjas tu sa punaH sarvatIrTaPalapradaH /
BUtale yAni tIrTAni saritaS ca sarAMsi ca // BrP_62.18 //
viSanti sAgare tAni tenAsO SrezWatAM gataH /
rAjA samastatIrTAnAM sAgaraH saritAM patiH // BrP_62.19 //
tasmAt samastatIrTeByaH SrezWo 'sO sarvakAmadaH /
tamo nASaM yaTAByeti BAskare 'Byudite dvijAH // BrP_62.20 //
snAnena tIrTarAjasya taTA pApasya saMkzayaH /
tIrTarAjasamaM tIrTaM na BUtaM na Bavizyati // BrP_62.21 //
aDizWAnaM yadA yatra praBor nArAyaRasya vE /
kaH Saknoti guRAn vaktuM tIrTarAjasya Bo dvijAH // BrP_62.22 //
kowyo navanavatyas tu yatra tIrTAni santi vE /
tasmAt snAnaM ca dAnaM ca homaM japyaM surArcanam /
yat kiMcit kriyate tatra cAkzayaM kriyate dvijAH // BrP_62.23 //
{brahmovAca: }
tato gacCed dvijaSrezWAs tIrTaM yajYANgasaMBavam /
indradyumnasaro nAma yatrAste pAvanaM SuBam // BrP_63.1 //
gatvA tatra Sucir DImAn Acamya manasA harim /
DyAtvopasTAya ca jalam imaM mantram udIrayet // BrP_63.2 //
aSvameDANgasaMBUta tIrTa sarvAGanASana /
snAnaM tvayi karomy adya pApaM hara namo 'stu te // BrP_63.3 //
evam uccArya viDivat snAtvA devAn fzIn pitFn /
tilodakena cAnyAMS ca saMtarpyAcamya vAgyataH // BrP_63.4 //
dattvA pitFRAM piRqAMS ca saMpUjya puruzottamam /
daSASvameDikaM samyak PalaM prApnoti mAnavaH // BrP_63.5 //
saptAvarAn sapta parAn vaMSAn udDftya devavat /
kAmagena vimAnena vizRulokaM sa gacCati // BrP_63.6 //
BuktvA tatra suKAn BogAn yAvac candrArkatArakam /
cyutas tasmAd ihAyAto mokzaM ca laBate Druvam // BrP_63.7 //
evaM kftvA paYcatIrTIm ekAdaSyAm upozitaH /
jyezWaSuklapaYcadaSyAM yaH paSyet puruzottamam // BrP_63.8 //
sa pUrvoktaM PalaM prApya krIqitvA vAcyutAlaye /
prayAti paramaM sTAnaM yasmAn nAvartate punaH // BrP_63.9 //
{munaya UcuH: }
mAsAn anyAn parityajya mAGAdIn prapitAmaha /
praSaMsasi kaTaM jyezWaM brUhi tatkAraRaM praBo // BrP_63.10 //
{brahmovAca: }
SfRuDvaM muniSArdUlAH pravakzyAmi samAsataH /
jyezWaM mAsaM yaTA teByaH praSaMsAmi punaH punaH // BrP_63.11 //
pfTivyAM yAni tIrTAni saritaS ca sarAMsi ca /
puzkariRyas taqAgAni vApyaH kUpAs taTA hradAH // BrP_63.12 //
nAnAnadyaH samudrAS ca saptAhaM puruzottame /
jyezWaSukladaSamyAdi pratyakzaM yAnti sarvadA // BrP_63.13 //
snAnadAnAdikaM tasmAd devatAprekzaRaM dvijAH /
yat kiMcit kriyate tatra tasmin kAle 'kzayaM Bavet // BrP_63.14 //
Suklapakzasya daSamI jyezWe mAsi dvijottamAH /
harate daSa pApAni tasmAd daSaharA smftA // BrP_63.15 //
yas tasyAM halinaM kfzRaM paSyed BadrAM susaMyataH /
sarvapApavinirmukto vizRulokaM vrajen naraH // BrP_63.16 //
uttare dakziRe viprAs tv ayane puruzottamam /
dfzwvA rAmaM suBadrAM ca vizRulokaM vrajen naraH // BrP_63.17 //
naro dolAgataM dfzwvA govindaM puruzottamam /
PAlgunyAM prayato BUtvA govindasya puraM vrajet // BrP_63.18 //
vizuvaddivase prApte paYcatIrTIM viDAnataH /
kftvA saMkarzaRaM kfzRaM dfzwvA BadrAM ca Bo dvijAH // BrP_63.19 //
naraH samastayajYAnAM PalaM prApnoti durlaBam /
vimuktaH sarvapApeByo vizRulokaM ca gacCati // BrP_63.20 //
yaH paSyati tftIyAyAM kfzRaM candanarUzitam /
vESAKasyAsite pakze sa yAty acyutamandiram // BrP_63.21 //
jyEzWyAM jyezWarkzayuktAyAM yaH paSyet puruzottamam /
kulEkaviMSam udDftya vizRulokaM sa gacCati // BrP_63.22 //
{brahmovAca: }
yadA Baven mahAjyEzWI rASinakzatrayogataH /
prayatnena tadA martyEr gantavyaM puruzottamam // BrP_64.1 //
kfzRaM dfzwvA mahAjyEzWyAM rAmaM BadrAM ca Bo dvijAH /
naro dvAdaSayAtrAyAH PalaM prApnoti cADikam // BrP_64.2 //
prayAge ca kurukzetre nEmize puzkare gaye /
gaNgAdvAre kuSAvarte gaNgAsAgarasaMgame // BrP_64.3 //
kokAmuKe SUkare ca maTurAyAM marusTale /
SAlagrAme vAyutIrTe mandare sinDusAgare // BrP_64.4 //
piRqArake citrakUwe praBAse kanaKale dvijAH /
SaNKodDAre dvArakAyAM taTA badarikASrame // BrP_64.5 //
lohakuRqe cASvatIrTe sarvapApapramocane /
kAmAlaye kowitIrTe taTA cAmarakaRwake // BrP_64.6 //
lohArgale jambumArge somatIrTe pfTUdake /
utpalAvartake cEva pfTutuNge sukubjake // BrP_64.7 //
ekAmrake ca kedAre kASyAM ca viraje dvijAH /
kAlaYjare ca gokarRe SrISEle ganDamAdane // BrP_64.8 //
mahendre malaye vinDye pAriyAtre himAlaye /
sahye ca Suktimante ca gomante cArbude taTA // BrP_64.9 //
gaNgAyAM sarvatIrTezu yAmunezu ca Bo dvijAH /
sArasvatezu gomatyAM brahmaputrezu saptasu // BrP_64.10 //
godAvarI BImaraTI tuNgaBadrA ca narmadA /
tApI payouzRI kAverI SiprA carmaRvatI dvijAH // BrP_64.11 //
vitastA candraBAgA ca Satadrur bAhudA taTA /
fzikulyA kumArI ca vipASA ca dfzadvatI // BrP_64.12 //
SarayUr nAkagaNgA ca gaRqakI ca mahAnadI /
kOSikI karatoyA ca trisrotA maDuvAhinI // BrP_64.13 //
mahAnadI vEtaraRI yAS cAnyA nAnukIrtitAH /
aTavA kiM bahUktena BAzitena dvijottamAH // BrP_64.14 //
pfTivyAM sarvatIrTezu sarvezv Ayatanezu ca /
sAgarezu ca SElezu nadIzu ca saraHsu ca // BrP_64.15 //
yat PalaM snAnadAnena rAhugraste divAkare /
tat PalaM kfzRam Alokya mahAjyEzWyAM laBen naraH // BrP_64.16 //
tasmAt sarvaprayatnena gantavyaM puruzottame /
mahAjyEzWyAM muniSrezWA sarvakAmaPalepsuBiH // BrP_64.17 //
dfzwvA rAmaM mahAjyezWaM kfzRaM suBadrayA saha /
vizRulokaM naro yAti samudDftya samaM kulam // BrP_64.18 //
BuktvA tatra varAn BogAn yAvad ABUtasaMplavam /
puRyakzayAd ihAgatya caturvedI dvijo Bavet // BrP_64.19 //
svaDarmanirataH SAntaH kfzRaBakto jitendriyaH /
vEzRavaM yogam AsTAya tato mokzam avApnuyAt // BrP_64.20 //
{munaya UcuH: }
kasmin kAle Bavet snAnaM kfzRasya kamalodBava /
viDinA kena tad brUhi tato viDividAM vara // BrP_65.1 //
{brahmovAca: }
SfRuDvaM munayaH snAnaM kfzRasya vadato mama /
rAmasya ca suBadrAyAH puRyaM sarvAGanASanam // BrP_65.2 //
mAsi jyezWe ca saMprApte nakzatre candradEvate /
pOrRamAsyAM tadA snAnaM sarvakAlaM harer dvijAH // BrP_65.3 //
sarvatIrTamayaH kUpas tatrAste nirmalaH SuciH /
tadA BogavatI tatra pratyakzA Bavati dvijAH // BrP_65.4 //
tasmAj jyEzWyAM samudDftya hEmAQyEH kalaSEr jalam /
kfzRarAmABizekArTaM suBadrAyAS ca Bo dvijAH // BrP_65.5 //
kftvA suSoBanaM maYcaM patAkABir alaMkftam /
sudfQaM suKasaMcAraM vastrEH puzpEr alaMkftam // BrP_65.6 //
vistIrRaM DUpitaM DUpEH snAnArTaM rAmakfzRayoH /
sitavastraparicCannaM muktAhArAvalambitam // BrP_65.7 //
tatra nAnAviDEr vAdyEH kfzRaM nIlAmbaraM dvijAH /
maDye suBadrAM cAsTApya jayamaNgalanisvanEH // BrP_65.8 //
brAhmaREH kzatriyEr vESyEH SUdrES cAnyES ca jAtiBiH /
anekaSatasAhasrEr vftaM strIpuruzEr dvijAH // BrP_65.9 //
gfhasTAH snAtakAS cEva yatayo brahmacAriRaH /
snApayanti tadA kfzRaM maYcasTaM sahalAyuDam // BrP_65.10 //
taTA samastatIrTAni pUrvoktAni dvijottamAH /
svodakEH puzpamiSrES ca snApayanti pfTak pfTak // BrP_65.11 //
paScAt pawahaSaNKAdyEr BerImurajanisvanEH /
kAhalEs tAlaSabdES ca mfdaNgEr JarJarEs taTA // BrP_65.12 //
anyES ca viviDEr vAdyEr GaRwAsvanaviBUzitEH /
strIRAM maNgalaSabdES ca stutiSabdEr manoharEH // BrP_65.13 //
jayaSabdEs taTA stotrEr vIRAveRuninAditEH /
SrUyate sumahAY SabdaH sAgarasyeva garjataH // BrP_65.14 //
munInAM vedaSabdena mantraSabdEs taTAparEH /
nAnAstotraravEH puRyEH sAmaSabdopabfMhitEH // BrP_65.15 //
yatiBiH snAtakES cEva gfhasTEr brahmacAriBiH /
snAnakAle suraSrezWa stuvanti parayA mudA // BrP_65.16 //
SyAmEr veSyAjanES cEva kucaBArAvanAmiBiH /
pItaraktAmbarABiS ca mAlyadAmAvanAmiBiH // BrP_65.17 //
saratnakuRqalEr divyEH suvarRastabakAnvitEH /
cAmarE ratnadaRqES ca vIjyete rAmakeSavO // BrP_65.18 //
yakzavidyADarEH sidDEH kiMnarES cApsarogaREH /
parivAryAmbaragatEr devaganDarvacAraREH // BrP_65.19 //
AdityA vasavo rudrAH sADyA viSve marudgaRAH /
lokapAlAs taTA cAnye stuvanti puruzottamam // BrP_65.20 //
namas te devadeveSa purARa puruzottama /
sargasTityantakfd deva lokanATa jagatpate // BrP_65.21 //
trElokyaDAriRaM devaM brahmaRyaM mokzakAraRam /
taM namasyAmahe BaktyA sarvakAmaPalapradam // BrP_65.22 //
stutvEvaM vibuDAH kfzRaM rAmaM cEva mahAbalam /
suBadrAM ca muniSrezWAs tadAkASe vyavasTitAH // BrP_65.23 //
gAyanti devaganDarvA nftyanty apsarasas taTA /
devatUryARy avAdyanta vAtA vAnti suSItalAH // BrP_65.24 //
puzpamiSraM tadA meGA varzanty AkASagocarAH /
jayaSabdaM ca kurvanti munayaH sidDacAraRAH // BrP_65.25 //
SakrAdyA vibuDAH sarva fzayaH pitaras taTA /
prajAnAM patayo nAgA ye cAnye svargavAsinaH // BrP_65.26 //
tato maNgalasaMBArEr viDimantrapuraskftam /
ABizecanikaM dravyaM gfhItvA devatAgaRAH // BrP_65.27 //
indro vizRur mahAvIryaH sUryAcandramasO taTA /
DAtA cEva viDAtA ca taTA cEvAnilAnalO // BrP_65.28 //
pUzA Bago 'ryamA tvazwA aMSunEva vivasvatA /
patnIByAM sahito DImAn mitreRa varuRena ca // BrP_65.29 //
rudrEr vasuBir AdityEr aSviByAM ca vftaH praBuH /
viSvEr devEr marudBiS ca sADyES ca pitfBiH saha // BrP_65.30 //
ganDarvEr apsaroBiS ca yakzarAkzasapannagEH /
devarziBir asaMKyeyEs taTA brahmarziBir varEH // BrP_65.31 //
vEKAnasEr vAlaKilyEr vAyvAhArEr marIcipEH /
BfguBiS cANgiroBiS ca sarvavidyAsunizWitEH // BrP_65.32 //
sarvavidyADarEH puRyEr yogasidDiBir AvftaH /
pitAmahaH pulastyaS ca pulahaS ca mahAtapAH // BrP_65.33 //
aNgirAH kaSyapo 'triS ca marIcir Bfgur eva ca /
kratur haraH pracetAS ca manur dakzas taTEva ca // BrP_65.34 //
ftavaS ca grahAS cEva jyotIMzi ca dvijottamAH /
mUrtimatyaS ca sarito devAS cEva sanAtanAH // BrP_65.35 //
samudrAS ca hradAS cEva tIrTAni viviDAni ca /
pfTivI dyOr diSaS cEva pAdapAS ca dvijottamAH // BrP_65.36 //
aditir devamAtA ca hrIH SrIH svAhA sarasvatI /
umA SacI sinIvAlI taTA cAnumatiH kuhUH // BrP_65.37 //
rAkA ca DizaRA cEva patnyaS cAnyA divOkasAm /
himavAMS cEva vinDyaS ca meruS cAnekaSfNgavAn // BrP_65.38 //
ErAvataH sAnucaraH kalAkAzWAs taTEva ca /
mAsArDaM mAsa-ftavas taTA rAtryahanI samAH // BrP_65.39 //
uccEHSravA hayaSrezWo nAgarAjaS ca vAmanaH /
aruRo garuqaS cEva vfkzAS cOzaDiBiH saha // BrP_65.40 //
DarmaS ca BagavAn devaH samAjagmur hi saMgatAH /
kAlo yamaS ca mftyuS ca yamasyAnucarAS ca ye // BrP_65.41 //
bahulatvAc ca noktA ye viviDA devatAgaRAH /
te devasyABizekArTaM samAyAnti tatas tataH // BrP_65.42 //
gfhItvA te tadA viprAH sarve devA divOkasaH /
ABizecanikaM dravyaM maNgalAni ca sarvaSaH // BrP_65.43 //
divyasaMBArasaMyuktEH kalaSEH kAYcanEr dvijAH /
sArasvatIBiH puRyABir divyatoyABir eva ca // BrP_65.44 //
toyenAkASagaNgAyAH kfzRaM rAmeRa saMgatam /
sapuzpEH kAYcanEH kumBEH snApayanty avanisTitAH // BrP_65.45 //
saMcaranti vimAnAni devAnAm ambare taTA /
uccAvacAni divyAni kAmagAni sTirARi ca // BrP_65.46 //
divyaratnavicitrARi sevitAny apsarogaREH /
gItEr vAdyEH patAkABiH SoBitAni samantataH // BrP_65.47 //
evaM tadA muniSrezWAH kfzRaM rAmeRa saMgatam /
snApayitvA suBadrAM ca saMstuvanti mudAnvitAH // BrP_65.48 //
jaya jaya lokapAla Baktarakzaka jaya jaya praRatavatsala jaya jaya BUtacaraRa jaya jayAdideva bahukAraRa jaya jaya vAsudeva jaya jayAsurasaMharaRa jaya jaya divyamIna jaya jaya tridaSavara jaya jaya jalaDiSayana | BrP_65.49/1 |
jaya jaya yogivara jaya jaya sUryanetra jaya jaya devarAja jaya jaya kEwaBAre jaya jaya vedavara jaya jaya kUrmarUpa jaya jaya yajYavara jaya jaya kamalanABa jaya jaya SElacara | BrP_65.49/2 |
jaya jaya yogaSAyiY jaya jaya vegaDara jaya jaya viSvamUrte jaya jaya cakraDara jaya jaya BUtanATa jaya jaya DaraRIDara jaya jaya SezaSAyiY jaya jaya pItavAso jaya jaya somakAnta | BrP_65.49/3 |
jaya jaya yogavAsa jaya jaya dahanavaktra jaya jaya DarmavAsa jaya jaya guRaniDAna jaya jaya SrInivAsa jaya jaya garuqagamana jaya jaya suKanivAsa jaya jaya Darmaketo jaya jaya mahInivAsa | BrP_65.49/4 |
jaya jaya gahanacaritra jaya jaya yogigamya jaya jaya maKanivAsa jaya jaya vedavedya jaya SAntikara jaya jaya yogicintya jaya jaya puzwikara jaya jaya jYAnamUrte jaya jaya kamalAkara | BrP_65.49/5 |
jaya jaya BAvavedya jaya jaya muktikara jaya jaya vimaladeha jaya jaya sattvanilaya jaya jaya guRasamfdDa jaya jaya yajYakara jaya jaya guRavihIna jaya jaya mokzakara jaya jaya BUSaraRya | BrP_65.49/6 |
jaya jaya kAntiyuta jaya jaya lokaSaraRa jaya jaya lakzmIyuta jaya jaya paNkajAkza jaya jaya sfzwikara jaya jaya yogayuta jaya jayAtasIkusumaSyAmadeha jaya jaya samudrAvizwadeha jaya jaya lakzmIpaNkajazawcaraRa | BrP_65.49/7 |
jaya jaya BaktavaSa jaya jaya lokakAnta jaya jaya paramaSAnta jaya jaya paramasAra jaya jaya cakraDara jaya jaya Bogiyuta jaya jaya nIlAmbara jaya jaya SAntikara jaya jaya mokzakara jaya jaya kaluzahara | BrP_65.49/8 |
jaya kfzRa jagannATa jaya saMkarzaRAnuja /
jaya padmapalASAkza jaya vAYCAPalaprada // BrP_65.50 //
jaya mAlAvftoraska jaya cakragadADara /
jaya padmAlayAkAnta jaya vizRo namo 'stu te // BrP_65.51 //
{brahmovAca: }
evaM stutvA tadA devAH SakrAdyA hfzwamAnasAH /
sidDacAraRasaMGAS ca ye cAnye svargavAsinaH // BrP_65.52 //
munayo vAlaKilyAS ca kfzRaM rAmeRa saMgatam /
suBadrAM ca muniSrezWAH praRipatyAmbare sTitAH // BrP_65.53 //
dfzwvA stutvA namaskftvA tadA te tridivOkasaH /
kfzRaM rAmaM suBadrAM ca yAnti svaM svaM niveSanam // BrP_65.54 //
saMcaranti vimAnAni devAnAm ambare tadA /
uccAvacAni divyAni kAmagAni sTirARi ca // BrP_65.55 //
divyaratnavicitrARi sevitAny apsarogaREH /
gItEr vAdyEH patAkABiH SoBitAni samantataH // BrP_65.56 //
tasmin kAle tu ye martyAH paSyanti puruzottamam /
balaBadraM suBadrAM ca te yAnti padam avyayam // BrP_65.57 //
suBadrArAmasahitaM maYcasTaM puruzottamam /
dfzwvA nirAmayaM sTAnaM yAnti nAsty atra saMSayaH // BrP_65.58 //
kapilASatadAnena yat PalaM puzkare smftam /
tat PalaM kfzRam Alokya maYcasTaM sahalAyuDam /
suBadrAM ca muniSrezWAH prApnoti SuBakfn naraH // BrP_65.59 //
kanyASatapradAnena yat PalaM samudAhftam /
tat PalaM kfzRam Alokya maYcasTaM laBate naraH // BrP_65.60 //
suvarRaSatanizkARAM dAnena yat PalaM smftam /
tat PalaM kfzRam Alokya maYcasTaM laBate naraH // BrP_65.61 //
gosahasrapradAnena yat PalaM parikIrtitam /
tat PalaM kfzRam Alokya maYcasTaM laBate naraH // BrP_65.62 //
BUmidAnena viDivad yat PalaM samudAhftam /
tat PalaM kfzRam Alokya maYcasTaM laBate naraH // BrP_65.63 //
yat PalaM cAnnadAnena arGAtiTyena kIrtitam /
tat PalaM kfzRam Alokya maYcasTaM laBate naraH // BrP_65.64 //
vfzotsargeRa viDivad yat PalaM samudAhftam /
tat PalaM kfzRam Alokya maYcasTaM laBate naraH // BrP_65.65 //
yat PalaM toyadAnena grIzme vAnyatra kIrtitam /
tat PalaM kfzRam Alokya maYcasTaM laBate naraH // BrP_65.66 //
tilaDenupradAnena yat PalaM saMprakIrtitam /
tat PalaM kfzRam Alokya maYcasTaM laBate naraH // BrP_65.67 //
gajASvaraTadAnena yat PalaM samudAhftam /
tat PalaM kfzRam Alokya maYcasTaM laBate naraH // BrP_65.68 //
suvarRaSfNgIdAnena yat PalaM samudAhftam /
tat PalaM kfzRam Alokya maYcasTaM laBate naraH // BrP_65.69 //
jalaDenupradAnena yat PalaM samudAhftam /
tat PalaM kfzRam Alokya maYcasTaM laBate naraH // BrP_65.70 //
dAnena GftaDenvAS ca PalaM yat samudAhftam /
tat PalaM kfzRam Alokya maYcasTaM laBate naraH // BrP_65.71 //
cAndrAyaRena cIrRena yat PalaM samudAhftam /
tat PalaM kfzRam Alokya maYcasTaM laBate naraH // BrP_65.72 //
mAsopavAsEr viDivad yat PalaM samudAhftam /
tat PalaM kfzRam Alokya maYcasTaM laBate naraH // BrP_65.73 //
aTa kiM bahunoktena BAzitena punaH punaH /
tasya devasya mAhAtmyaM maYcasTasya dvijottamAH // BrP_65.74 //
yat PalaM sarvatIrTezu vratEr dAnES ca kIrtitam /
tat PalaM kfzRam Alokya maYcasTaM sahalAyuDam // BrP_65.75 //
suBadrAM ca muniSrezWAH prApnoti SuBakfn naraH /
tasmAn naro 'TavA nArI paSyet taM puruzottamam // BrP_65.76 //
tataH samastatIrTAnAM laBet snAnAdikaM Palam /
snAnaSezeRa kfzRasya toyenAtmABizicyate // BrP_65.77 //
vanDyA mftaprajA yA tu durBagA grahapIqitA /
rAkzasAdyEr gfhItA vA taTA rogES ca saMhatAH // BrP_65.78 //
sadyas tAH snAnaSezeRa udakenABizecitAH /
prApnuvantIpsitAn kAmAn yAn yAn vAYCanti cepsitAn // BrP_65.79 //
putrArTinI laBet putrAn sOBAgyaM ca suKArTinI /
rogArtA mucyate rogAd DanaM ca DanakANkziRI // BrP_65.80 //
puRyAni yAni toyAni tizWanti DaraRItale /
tAni snAnAvaSezasya kalAM nArhanti zoqaSIm // BrP_65.81 //
tasmAt snAnAvaSezaM yat kfzRasya salilaM dvijAH /
tenABiziYced gAtrARi sarvakAmapradaM hi tat // BrP_65.82 //
snAtaM paSyanti ye kfzRaM vrajantaM dakziRAmuKam /
brahmahatyAdiBiH pApEr mucyante te na saMSayaH // BrP_65.83 //
SAstrezu yat PalaM proktaM pfTiv-yas tripradakziREH /
dfzwvA naro laBet kfzRaM vrajantaM dakziRAmuKam // BrP_65.84 //
tIrTayAtrAPalaM yat tu pfTivyAM samudAhftam /
dfzwvA naro laBet kfzRaM tat PalaM dakziRAmuKam // BrP_65.85 //
badaryAM yat PalaM proktaM dfzwvA nArAyaRaM naram /
dfzwvA naro laBet kfzRaM tat PalaM dakziRAmuKam // BrP_65.86 //
gaNgAdvAre kurukzetre snAnadAnena yat Palam /
dfzwvA naro laBet kfzRaM tat PalaM dakziRAmuKam // BrP_65.87 //
prayAge ca mahAmAGyAM yat PalaM samudAhftam /
dfzwvA naro laBet kfzRaM tat PalaM dakziRAmuKam // BrP_65.88 //
SAlagrAme mahAcEtryAM snAnadAnena yat Palam /
dfzwvA naro laBet kfzRaM tat PalaM dakziRAmuKam // BrP_65.89 //
mahABiDAnakArttikyAM puzkare yat PalaM smftam /
dfzwvA naro laBet kfzRaM tat PalaM dakziRAmuKam // BrP_65.90 //
yat PalaM snAnadAnena gaNgAsAgarasaMgame /
dfzwvA naro laBet kfzRaM tat PalaM dakziRAmuKam // BrP_65.91 //
graste sUrye kurukzetre snAnadAnena yat Palam /
dfzwvA naro laBet kfzRaM tat PalaM dakziRAmuKam // BrP_65.92 //
gaNgAyAM sarvatIrTezu yAmunezu ca Bo dvijAH /
sArasvatezu tIrTezu taTAnyezu saraHsu ca // BrP_65.93 //
yat PalaM snAnadAnena viDivat samudAhftam /
dfzwvA naro laBet kfzRaM tat PalaM dakziRAmuKam // BrP_65.94 //
puzkare cATa tIrTezu gaye cAmarakaRwake /
nEmizAdizu tIrTezu kzetrezv Ayatanezu ca // BrP_65.95 //
yat PalaM snAnadAnena rAhugraste divAkare /
dfzwvA naro laBet kfzRaM tat PalaM dakziRAmuKam // BrP_65.96 //
aTa kiM punar uktena BAzitena punaH punaH /
yat kiMcit kaTitaM cAtra PalaM puRyasya karmaRaH // BrP_65.97 //
vedaSAstre purARe ca BArate ca dvijottamAH /
DarmaSAstrezu sarvezu taTAnyatra manIziBiH // BrP_65.98 //
dfzwvA naro laBet kfzRaM tat PalaM sahalAyuDam /
sakalaM BadrayA sArDaM vrajantaM dakziRAmuKam // BrP_65.99 //
{brahmovAca: }
guqivAmaRqapaM yAntaM ye paSyanti raTe sTitam /
kfzRaM balaM suBadrAM ca te yAnti BavanaM hareH // BrP_66.1 //
ye paSyanti tadA kfzRaM saptAhaM maRqape sTitam /
halinaM ca suBadrAM ca vizRulokaM vrajanti te // BrP_66.2 //
{munaya UcuH: }
kena sA nirmitA yAtrA dakziRasyAM jagatpate /
yAtrAPalaM ca kiM tatra prApyate brUhi mAnavEH // BrP_66.3 //
kimarTaM sarasas tIre rAjYas tasya jagatpate /
pavitre vijane deSe gatvA tatra ca maRqape // BrP_66.4 //
kfzRaH saMkarzaRaS cEva suBadrA ca raTena te /
svasTAnaM saMparityajya saptarAtraM vasanti vE // BrP_66.5 //
{brahmovAca: }
indradyumnena Bo viprAH purA vE prArTito hariH /
saptAhaM sarasas tIre mama yAtrA Bavatv iti // BrP_66.6 //
guqivA nAma deveSa BuktimuktiPalapradA /
tasmE kila varaM cAsO dadO sa puruzottamaH // BrP_66.7 //
{SrIBagavAn uvAca: }
saptAhaM sarasas tIre tava rAjan Bavizyati /
guqivA nAma yAtrA me sarvakAmaPalapradA // BrP_66.8 //
ye mAM tatrArcayizyanti SradDayA maRqape sTitam /
saMkarzaRaM suBadrAM ca viDivat susamAhitAH // BrP_66.9 //
brAhmaRAH kzatriyA vESyAH striyaH SUdrAS ca vE nfpa /
puzpEr ganDEs taTA DUpEr dIpEr nEvedyakEr varEH // BrP_66.10 //
upahArEr bahuviDEH praRipAtEH pradakziREH /
jayaSabdEs taTA stotrEr gItEr vAdyEr manoharEH // BrP_66.11 //
na tezAM durlaBaM kiMcit PalaM yasya yad Ipsitam /
Bavizyati nfpaSrezWa matprasAdAd asaMSayam // BrP_66.12 //
{brahmovAca: }
evam uktvA tu taM devas tatrEvAntaraDIyata /
sa tu rAjavaraH SrImAn kftakftyo 'Bavat tadA // BrP_66.13 //
tasmAt sarvaprayatnena guqivAyAM dvijottamAH /
sarvakAmapradaM devaM paSyet taM puruzottamam // BrP_66.14 //
aputro laBate putrAn nirDano laBate Danam /
rogAc ca mucyate rogI kanyA prApnoti satpatim // BrP_66.15 //
AyuH kIrtiM yaSo meDAM balaM vidyAM DftiM paSUn /
naraH saMtatim Apnoti rUpayOvanasaMpadam // BrP_66.16 //
yAn yAn samIhate BogAn dfzwvA taM puruzottamam /
naro vApy aTavA nArI tAMs tAn prApnoty asaMSayam // BrP_66.17 //
yAtrAM kftvA guqivAKyAM viDivat susamAhitaH /
AzAQasya site pakze naro yozid aTApi vA // BrP_66.18 //
dfzwvA kfzRaM ca rAmaM ca suBadrAM ca dvijottamAH /
daSapaYcASvameDAnAM PalaM prApnoti cADikam // BrP_66.19 //
saptAvarAn sapta parAn vaMSAn udDftya cAtmanaH /
kAmagena vimAnena sarvaratnEr alaMkftaH // BrP_66.20 //
ganDarvEr apsaroBiS ca sevyamAno yaTottarEH /
rUpavAn suBagaH SUro naro vizRupuraM vrajet // BrP_66.21 //
tatra BuktvA varAn BogAn yAvad ABUtasaMplavam /
sarvakAmasamfdDAtmA jarAmaraRavarjitaH // BrP_66.22 //
puRyakzayAd ihAgatya caturvedI dvijo Bavet /
vEzRavaM yogam AsTAya tato mokzam avApnuyAt // BrP_66.23 //
{munaya UcuH: }
ekEkasyAs tu yAtrAyAH PalaM brUhi pfTak pfTak /
yat prApnoti naraH kftvA nArI vA tatra saMyatA // BrP_67.1 //
{brahmovAca: }
pratiyAtrAPalaM viprAH SfRuDvaM gadato mama /
yat prApnoti naraH kftvA tasmin kzetre susaMyataH // BrP_67.2 //
guqivAyAM taTotTAne PAlgunyAM vizuve taTA /
yAtrAM kftvA viDAnena dfzwvA kfzRaM praRamya ca // BrP_67.3 //
saMkarzaRaM suBadrAM ca laBet sarvatra vE Palam /
naro gacCed vizRuloke yAvad indrAS caturdaSa // BrP_67.4 //
yAvad yAtrAM jyezWamAse karoti viDivan naraH /
tAvat kalpaM vizRuloke suKaM BuNkte na saMSayaH // BrP_67.5 //
tasmin kzetravare puRye ramye SrIpuruzottame /
Buktimuktiprade nFRAM sarvasattvasuKAvahe // BrP_67.6 //
jyezWe yAtrAM naraH kftvA nArI vA saMyatendriyaH /
yaToktena viDAnena daSa dve ca samAhitaH // BrP_67.7 //
pratizWAM kurute yas tu SAWyadamBavivarjitaH /
sa BuktvA viviDAn BogAn mokzaM cAnte laBed Druvam // BrP_67.8 //
{munaya UcuH: }
Srotum icCAmahe deva pratizWAM vadatas tava /
viDAnaM cArcanaM dAnaM PalaM tatra jagatpateH // BrP_67.9 //
{brahmovAca: }
SfRuDvaM muniSArdUlAH pratizWAM viDicoditAm /
yAM kftvA tu naro BaktyA nArI vA laBate Palam // BrP_67.10 //
yAtrA dvAdaSa saMpUrRA yadA syAt tu dvijottamAH /
tadA kurvIta viDivat pratizWAM pApanASinIm // BrP_67.11 //
jyezWe mAsi site pakze tv ekAdaSyAM samAhitaH /
gatvA jalASayaM puRyam Acamya prayataH SuciH // BrP_67.12 //
AvAhya sarvatIrTAni DyAtvA nArAyaRaM taTA /
tataH snAnaM prakurvIta viDivat susamAhitaH // BrP_67.13 //
yasya yo viDir uddizwa fziBiH snAnakarmaRi /
tenEva tu viDAnena snAnaM tasya viDIyate // BrP_67.14 //
snAtvA samyag viDAnena tato devAn fzIn pitFn /
saMtarpayet taTAnyAMS ca nAmagotraviDAnavit // BrP_67.15 //
uttIrya vAsasI DOte nirmale pariDAya vE /
upaspfSya viDAnena BAskarABimuKas tataH // BrP_67.16 //
gAyatrIM pAvanIM devIM manasA vedamAtaram /
sarvapApaharAM puRyAM japed azwottaraM Satam // BrP_67.17 //
puRyAMS ca sOramantrAMS ca SradDayA susamAhitaH /
triH pradakziRam Avftya BAskaraM praRamet tataH // BrP_67.18 //
vedoktaM trizu varRezu snAnaM jApyam udAhftam /
strISUdrayoH snAnajApyaM vedoktaviDivarjitam // BrP_67.19 //
tato gacCed gfhaM mOnI pUjayet puruzottamam /
prakzAlya hastO pAdO ca upaspfSya yaTAviDi // BrP_67.20 //
Gftena snApayed devaM kzIreRa tadanantaram /
maDuganDodakenEva tIrTacandanavAriRA // BrP_67.21 //
tato vastrayugaM SrezWaM BaktyA taM pariDApayet /
candanAgarukarpUrEH kuNkumena vilepayet // BrP_67.22 //
pUjayet parayA BaktyA padmES ca puruzottamam /
anyES ca vEzRavEH puzpEr arcayen mallikAdiBiH // BrP_67.23 //
saMpUjyEvaM jagannATaM BuktimuktipradaM harim /
DUpaM cAgurusaMyuktaM dahed devasya cAgrataH // BrP_67.24 //
guggulaM ca muniSrezWA dahed ganDasamanvitam /
dIpaM prajvAlayed BaktyA yaTASaktyA Gftena vE // BrP_67.25 //
anyAMS ca dIpakAn dadyAd dvAdaSEva samAhitaH /
Gftena ca muniSrezWAs tilatElena vA punaH // BrP_67.26 //
nEvedye pAyasApUpa- SazkulIvawakaM taTA /
modakaM PARitaM vAlpaM PalAni ca nivedayet // BrP_67.27 //
evaM paYcopacAreRa saMpUjya puruzottamam /
namaH puruzottamAyeti japed azwottaraM Satam // BrP_67.28 //
tataH prasAdayed devaM BaktyA taM puruzottamam /
namas te sarvalokeSa BaktAnAm aBayaprada // BrP_67.29 //
saMsArasAgare magnaM trAhi mAM puruzottama /
yAs te mayA kftA yAtrA dvAdaSEva jagatpate // BrP_67.30 //
prasAdAt tava govinda saMpUrRAs tA Bavantu me /
evaM prasAdya taM devaM daRqavat praRipatya ca // BrP_67.31 //
tato 'rcayed guruM BaktyA puzpavastrAnulepanEH /
nAnayor antaraM yasmAd vidyate munisattamAH // BrP_67.32 //
devasyopari kurvIta SradDayA susamAhitaH /
nAnApuzpEr muniSrezWA vicitraM puzpamaRqapam // BrP_67.33 //
kftvAvaDAraRaM paScAj jAgaraM kArayen niSi /
kaTAM ca vAsudevasya gItikAM cApi kArayet // BrP_67.34 //
DyAyan paWan stuvan devaM praRayed rajanIM buDaH /
tataH praBAte vimale dvAdaSyAM dvAdaSEva tu // BrP_67.35 //
nimantrayed vratasnAtAn brAhmaRAn vedapAragAn /
itihAsapurARajYAY SrotriyAn saMyatendriyAn // BrP_67.36 //
snAtvA samyag viDAnena DOtavAsA jitendriyaH /
snApayet pUrvavat tatra pUjayet puruzottamam // BrP_67.37 //
ganDEH puzpEr upahArEr nEvedyEr dIpakEs taTA /
upacArEr bahuviDEH praRipAtEH pradakziREH // BrP_67.38 //
jApyEH stutinamaskArEr gItavAdyEr manoharEH /
saMpUjyEvaM jagannATaM brAhmaRAn pUjayet tataH // BrP_67.39 //
dvAdaSEva tu gAs teByo dattvA kanakam eva ca /
CattropAnadyugaM cEva SradDABaktisamanvitaH // BrP_67.40 //
BaktyA tu saDanaM teByo dadyAd vastrAdikaM dvijAH /
sadBAvena tu govindas tozyate pUjito yataH // BrP_67.41 //
AcAryAya tato dadyAd govastraM kanakaM taTA /
CattropAnadyugaM cAnyat kAMsyapAtraM ca BaktitaH // BrP_67.42 //
tatas tAn Bojayed viprAn BojyaM pAyasapUrvakam /
pakvAnnaM BakzyaBojyaM ca guqasarpiHsamanvitam // BrP_67.43 //
tatas tAn annatfptAMS ca brAhmaRAn svasTamAnasAn /
dvAdaSEvodakumBAMS ca dadyAt teByaH samodakAn // BrP_67.44 //
dakziRAM ca yaTASaktyA dadyAt teByo vimatsaraH /
kumBaM ca dakziRAM cEva AcAryAya nivedayet // BrP_67.45 //
evaM saMpUjya tAn viprAn guruM jYAnapradAyakam /
pUjayet parayA BaktyA vizRutulyaM dvijottamAH // BrP_67.46 //
suvarRavastragoDAnyEr dravyES cAnyEr varEr buDaH /
saMpUjya taM namaskftya imaM mantram udIrayet // BrP_67.47 //
sarvavyApI jagannATaH SaNKacakragadADaraH /
anAdiniDano devaH prIyatAM puruzottamaH // BrP_67.48 //
ity uccArya tato viprAMs triH kftvA ca pradakziRAm /
praRamya SirasA BaktyA AcAryaM tu visarjayet // BrP_67.49 //
tatas tAn brAhmaRAn BaktyA cAsImAntam anuvrajet /
anuvrajya tu tAn sarvAn namaskftya nivartayet // BrP_67.50 //
bAnDavEH svajanEr yuktas tato BuYjIta vAgyataH /
anyES copAsakEr dInEr BikzukES cAnnakANkziBiH // BrP_67.51 //
evaM kftvA naraH samyaN nArI vA laBate Palam /
aSvameDasahasrARAM rAjasUyaSatasya ca // BrP_67.52 //
atItaM Satam AdAya puruzARAM narottamAH /
BavizyaM ca SataM viprAH svargatyA divyarUpaDfk // BrP_67.53 //
sarvalakzaRasaMpannaH sarvAlaMkAraBUzitaH /
sarvakAmasamfdDAtmA devavad vigatajvaraH // BrP_67.54 //
rUpayOvanasaMpanno guREH sarvEr alaMkftaH /
stUyamAno 'psaroBiS ca ganDarvEH samalaMkftaH // BrP_67.55 //
vimAnenArkavarRena kAmagena sTireRa ca /
patAkADvajayuktena sarvaratnEr alaMkftaH // BrP_67.56 //
udyotayan diSaH sarvA AkASe vigataklamaH /
yuvA mahAbalo DImAn vizRulokaM sa gacCati // BrP_67.57 //
tatra kalpaSataM yAvad BuNkte BogAn yaTepsitAn /
sidDApsaroBir ganDarvEH suravidyADaroragEH // BrP_67.58 //
stUyamAno munivarEs tizWate vigatajvaraH /
yaTA devo jagannATaH SaNKacakragadADaraH // BrP_67.59 //
taTAsO mudito viprAH kftvA rUpaM caturBujam /
BuktvA tatra varAn BogAn krIqAM kftvA surEH saha // BrP_67.60 //
tadante brahmasadanam AyAti sarvakAmadam /
sidDavidyADarES cApi SoBitaM surakiMnarEH // BrP_67.61 //
kAlaM navatikalpaM tu tatra BuktvA suKaM naraH /
tasmAd AyAti viprendrAH sarvakAmaPalapradam // BrP_67.62 //
rudralokaM suragaREH sevitaM suKamokzadam /
anekaSatasAhasrEr vimAnEH samalaMkftam // BrP_67.63 //
sidDavidyADarEr yakzEr BUzitaM dEtyadAnavEH /
aSItikalpakAlaM tu tatra BuktvA suKaM naraH // BrP_67.64 //
tadante yAti golokaM sarvaBogasamanvitam /
surasidDApsaroBiS ca SoBitaM sumanoharam // BrP_67.65 //
tatra saptatikalpAMs tu BuktvA Bogam anuttamam /
durlaBaM trizu lokezu svasTacitto yaTAmaraH // BrP_67.66 //
tasmAd AgacCate lokaM prAjApatyam anuttamam /
ganDarvApsarasEH sidDEr munividyADarEr vftaH // BrP_67.67 //
zazwikalpAn suKaM tatra BuktvA nAnAviDaM mudA /
tadante SakraBavanaM nAnAScaryasamanvitam // BrP_67.68 //
ganDarvEH kiMnarEH sidDEH suravidyADaroragEH /
guhyakApsarasEH sADyEr vftES cAnyEH surottamEH // BrP_67.69 //
Agatya tatra paYcASat kalpAn BuktvA suKaM naraH /
suralokaM tato gatvA vimAnEH samalaMkftaH // BrP_67.70 //
catvAriMSat tu kalpAMs tu BuktvA BogAn sudurlaBAn /
AgacCate tato lokaM nakzatrAKyaM sudurlaBam // BrP_67.71 //
tato BogAn varAn BuNkte triMSat kalpAn yaTepsitAn /
tasmAd AgacCate lokaM SaSANkasya dvijottamAH // BrP_67.72 //
yatrAsO tizWate somaH sarvEr devEr alaMkftaH /
tatra viMSatikalpAMs tu BuktvA BogaM sudurlaBam // BrP_67.73 //
Adityasya tato lokam AyAti surapUjitam /
nAnAScaryamayaM puRyaM ganDarvApsaraHsevitam // BrP_67.74 //
tatra BuktvA SuBAn BogAn daSa kalpAn dvijottamAH /
tasmAd AyAti BuvanaM ganDarvARAM sudurlaBam // BrP_67.75 //
tatra BogAn samastAMS ca kalpam ekaM yaTAsuKam /
BuktvA cAyAti medinyAM rAjA Bavati DArmikaH // BrP_67.76 //
cakravartI mahAvIryo guREH sarvEr alaMkftaH /
kftvA rAjyaM svaDarmeRa yajYEr izwvA sudakziREH // BrP_67.77 //
tadante yoginAM lokaM gatvA mokzapradaM Sivam /
tatra BuktvA varAn BogAn yAvad ABUtasaMplavam // BrP_67.78 //
tasmAd AgacCate cAtra jAyate yoginAM kule /
pravare vEzRave viprA durlaBe sADusaMmate // BrP_67.79 //
caturvedI vipravaro yajYEr izwvAptadakziREH /
vEzRavaM yogam AsTAya tato mokzam avApnuyAt // BrP_67.80 //
evaM yAtrAPalaM viprA mayA samyag udAhftam /
BuktimuktipradaM nFRAM kim anyac Crotum icCaTa // BrP_67.81 //
{munaya UcuH: }
Srotum icCAmahe deva vizRulokam anAmayam /
lokAnandakaraM kAntaM sarvAScaryasamanvitam // BrP_68.1 //
pramARaM tasya lokasya BogaM kAntiM balaM praBo /
karmaRA kena gacCanti tatra DarmaparAyaRAH // BrP_68.2 //
darSanAt sparSanAd vApi tIrTasnAnAdinApi vA /
vistarAd brUhi tattvena paraM kOtUhalaM hi naH // BrP_68.3 //
{brahmovAca: }
SfRuDvaM munayaH sarve yat paraM paramaM padam /
BaktAnAm IhitaM DanyaM puRyaM saMsAranASanam // BrP_68.4 //
pravaraM sarvalokAnAM vizRvAKyaM vadato mama /
sarvAScaryamayaM puRyaM sTAnaM trElokyapUjitam // BrP_68.5 //
aSokEH pArijAtES ca mandArES campakadrumEH /
mAlatImallikAkundEr bakulEr nAgakesarEH // BrP_68.6 //
puMnAgEr atimuktES ca priyaNgutagarArjunEH /
pAwalAcUtaKadirEH karRikAravanojjvalEH // BrP_68.7 //
nAraNgEH panasEr loDrEr nimbadAqimasarjakEH /
drAkzAlakucaKarjUrEr maDukendraPalEr drumEH // BrP_68.8 //
kapitTEr nArikerES ca tAlEH SrIPalasaMBavEH /
kalpavfkzEr asaMKyES ca vanyEr anyEH suSoBanEH // BrP_68.9 //
saralES candanEr nIpEr devadAruSuBAYjanEH /
jAtIlavaNgakaNkolEH karpUrAmodavAsiBiH // BrP_68.10 //
tAmbUlapattranicayEs taTA pUgIPaladrumEH /
anyES ca viviDEr vfkzEH sarvartuPalaSoBitEH // BrP_68.11 //
puzpEr nAnAviDES cEva latAgucCasamudBavEH /
nAnAjalASayEH puRyEr nAnApakzirutEr varEH // BrP_68.12 //
dIrGikASatasaMGAtEs toyapUrREr manoharEH /
kumudEH SatapattrES ca puzpEH kokanadEr varEH // BrP_68.13 //
raktanIlotpalEH kAntEH kahlArES ca suganDiBiH /
anyES ca jalajEH puzpEr nAnAvarREH suSoBanEH // BrP_68.14 //
haMsakAraRqavAkIrRES cakravAkopaSoBitEH /
koyazwikES ca dAtyUhEH kAraRqavaravAkulEH // BrP_68.15 //
cAtakEH priyaputrES ca jIvaMjIvakajAtiBiH /
anyEr divyEr jalacarEr vihAramaDurasvanEH // BrP_68.16 //
evaM nAnAviDEr divyEr nAnAScaryasamanvitEH /
vfkzEr jalASayEH puRyEr BUzitaM sumanoharEH // BrP_68.17 //
tatra divyEr vimAnES ca nAnAratnaviBUzitEH /
kAmagEH kAYcanEH SuBrEr divyaganDarvanAditEH // BrP_68.18 //
taruRAdityasaMkASEr apsaroBir alaMkftEH /
hemaSayyAsanayutEr nAnABogasamanvitEH // BrP_68.19 //
KecarEH sapatAkES ca muktAhArAvalambiBiH /
nAnAvarREr asaMKyAtEr jAtarUpaparicCadEH // BrP_68.20 //
nAnAkusumaganDAQyES candanAguruBUzitEH /
suKapracArabahulEr nAnAvAditraniHsvanEH // BrP_68.21 //
manomArutatulyES ca kiNkiRIstabakAkulEH /
viharanti pure tasmin vEzRave lokapUjite // BrP_68.22 //
nAnANganABiH satataM ganDarvApsarasAdiBiH /
candrAnanABiH kAntABir yozidBiH sumanoharEH // BrP_68.23 //
pInonnatakucAgrABiH sumaDyABiH samantataH /
SyAmAvadAtavarRABir mattamAtaNgagAmiBiH // BrP_68.24 //
parivArya naraSrezWaM vIjayanti sma tAH striyaH /
cAmarE rukmadaRqES ca nAnAratnaviBUzitEH // BrP_68.25 //
gItanftyEs taTA vAdyEr modamAnEr madAlasEH /
yakzavidyADarEH sidDEr ganDarvEr apsarogaREH // BrP_68.26 //
surasaMGES ca fziBiH SuSuBe Buvanottamam /
tatra prApya mahABogAn prApnuvanti manIziRaH // BrP_68.27 //
vawarAjasamIpe tu dakziRasyodaDes tawe /
dfzwo yEr BagavAn kfzRaH puzkarAkzo jagatpatiH // BrP_68.28 //
krIqanty apsarasEH sArDaM yAvad dyOS candratArakam /
prataptahemasaMkASA jarAmaraRavarjitAH // BrP_68.29 //
sarvaduHKavihInAS ca tfzRAglAnivivarjitAH /
caturBujA mahAvIryA vanamAlAviBUzitAH // BrP_68.30 //
SrIvatsalAYCanEr yuktAH SaNKacakragadADarAH /
kecin nIlotpalaSyAmAH kecit kAYcanasaMniBAH // BrP_68.31 //
kecin marakatapraKyAH kecid vEdUryasaMniBAH /
SyAmavarRAH kuRqalinas taTAnye vajrasaMniBAH // BrP_68.32 //
na tAdfk sarvadevAnAM BAnti lokA dvijottamAH /
yAdfg BAti harer lokaH sarvAScaryasamanvitaH // BrP_68.33 //
na tatra punarAvfttir gamanAj jAyate dvijAH /
praBAvAt tasya devasya yAvad ABUtasaMplavam // BrP_68.34 //
vicaranti pure divye rUpayOvanagarvitAH /
kfzRaM rAmaM suBadrAM ca paSyanti puruzottame // BrP_68.35 //
prataptahemasaMkASaM taruRAdityasaMniBam /
puramaDye harer BAti mandiraM ratnaBUzitam // BrP_68.36 //
anekaSatasAhasrEH patAkEH samalaMkftam /
yojanAyutavistIrRaM hemaprAkAravezwitam // BrP_68.37 //
nAnAvarREr DvajES citrEH kalpitEH sumanoharEH /
viBAti SArado yadvan nakzatrEH saha candramAH // BrP_68.38 //
caturdvAraM suvistIrRaM kaYcukiBiH surakzitam /
purasaptakasaMyuktaM mahotsekaM manoharam // BrP_68.39 //
praTamaM kAYcanaM tatra dvitIyaM marakatEr yutam /
indranIlaM tftIyaM tu mahAnIlaM tataH param // BrP_68.40 //
puraM tu paYcamaM dIptaM padmarAgamayaM puram /
zazWaM vajramayaM viprA vEdUryaM saptamaM puram // BrP_68.41 //
nAnAratnamayEr hema- pravAlANkuraBUzitEH /
stamBEr adButasaMkASEr BAti tad BavanaM mahat // BrP_68.42 //
dfSyante tatra sidDAS ca BAsayanti diSo daSa /
pOrRamAsyAM sanakzatro yaTA BAti niSAkaraH // BrP_68.43 //
ArUQas tatra BagavAn salakzmIko janArdanaH /
pItAmbaraDaraH SyAmaH SrIvatsalakzmasaMyutaH // BrP_68.44 //
jvalat sudarSanaM cakraM GoraM sarvAstranAyakam /
daDAra dakziRe haste sarvatejomayaM hariH // BrP_68.45 //
kundendurajatapraKyaM hAragokzIrasaMniBam /
AdAya taM muniSrezWAH savyahastena keSavaH // BrP_68.46 //
yasya Sabdena sakalaM saMkzoBaM jAyate jagat /
viSrutaM pAYcajanyeti sahasrAvartaBUzitam // BrP_68.47 //
duzkftAntakarIM rOdrAM dEtyadAnavanASinIm /
jvaladvahniSiKAkArAM duHsahAM tridaSEr api // BrP_68.48 //
kOmodakIM gadAM cAsO DftavAn dakziRe kare /
vAme visPurati hy asya SArNgaM sUryasamapraBam // BrP_68.49 //
SarEr AdityasaMkASEr jvAlAmAlAkulEr varEH /
yo 'sO saMharate devas trElokyaM sacarAcaram // BrP_68.50 //
sarvAnandakaraH SrImAn sarvaSAstraviSAradaH /
sarvalokagurur devaH sarvEr devEr namaskftaH // BrP_68.51 //
sahasramUrDA deveSaH sahasracaraRekzaRaH /
sahasrAKyaH sahasrANgaH sahasraBujavAn praBuH // BrP_68.52 //
siMhAsanagato devaH padmapattrAyatekzaRaH /
vidyudvispazwasaMkASo jagannATo jagadguruH // BrP_68.53 //
parItaH surasidDES ca ganDarvApsarasAM gaREH /
yakzavidyADarEr nAgEr munisidDEH sacAraREH // BrP_68.54 //
suparREr dAnavEr dEtyE rAkzasEr guhyakiMnarEH /
anyEr devagaREr divyEH stUyamAno virAjate // BrP_68.55 //
tatrasTA satataM kIrtiH prajYA meDA sarasvatI /
budDir matis taTA kzAntiH sidDimUrtis taTA dyutiH // BrP_68.56 //
gAyatrI cEva sAvitrI maNgalA sarvamaNgalA /
praBA matis taTA kAntis tatra nArAyaRI sTitA // BrP_68.57 //
SradDA ca kOSikI devI vidyut sOdAminI taTA /
nidrA rAtris taTA mAyA taTAnyAmarayozitaH // BrP_68.58 //
vAsudevasya sarvAs tA Bavane saMpratizWitAH /
aTa kiM bahunoktena sarvaM tatra pratizWitam // BrP_68.59 //
GftAcI menakA ramBA sahajanyA tilottamA /
urvaSI cEva nimlocA taTAnyA vAmanA parA // BrP_68.60 //
mandodarI ca suBagA viSvAcI vipulAnanA /
BadrANgI citrasenA ca pramlocA sumanoharA // BrP_68.61 //
munisaMmohinI rAmA candramaDyA SuBAnanA /
sukeSI nIlakeSA ca taTA manmaTadIpinI // BrP_68.62 //
alambuzA miSrakeSI taTAnyA muYjikasTalA /
kratusTalA varANgI ca pUrvacittis taTA parA // BrP_68.63 //
parAvatI mahArUpA SaSileKA SuBAnanA /
haMsalIlAnugAminyo mattavAraRagAminI // BrP_68.64 //
bimbOzWI navagarBA ca viKyAtAH surayozitaH /
etAS cAnyA apsaraso rUpayOvanagarvitAH // BrP_68.65 //
sumaDyAS cAruvadanAH sarvAlaMkAraBUzitAH /
gItamADuryasaMyuktAH sarvalakzaRasaMyutAH // BrP_68.66 //
gItavAdye ca kuSalAH suraganDarvayozitaH /
nftyanty anudinaM tatra yatrAsO puruzottamaH // BrP_68.67 //
na tatra rogo no glAnir na mftyur na himAtapO /
na kzut pipAsA na jarA na vErUpyaM na cAsuKam // BrP_68.68 //
paramAnandajananaM sarvakAmaPalapradam /
vizRulokAt paraM lokaM nAtra paSyAmi Bo dvijAH // BrP_68.69 //
ye lokAH svargaloke tu SrUyante puRyakarmaRAm /
vizRulokasya te viprAH kalAM nArhanti zoqaSIm // BrP_68.70 //
evaM hareH purasTAnaM sarvaBogaguRAnvitam /
sarvasOKyakaraM puRyaM sarvAScaryamayaM dvijAH // BrP_68.71 //
na tatra nAstikA yAnti puruzA vizayAtmakAH /
na kftaGnA na piSunA no stenA nAjitendriyAH // BrP_68.72 //
ye 'rcayanti sadA BaktyA vAsudevaM jagadgurum /
te tatra vEzRavA yAnti vizRulokaM na saMSayaH // BrP_68.73 //
dakziRasyodaDes tIre kzetre paramadurlaBe /
dfzwvA kfzRaM ca rAmaM ca suBadrAM ca dvijottamAH // BrP_68.74 //
kalpavfkzasamIpe tu ye tyajanti kalevaram /
te tatra manujA yAnti mftA ye puruzottame // BrP_68.75 //
vawasAgarayor maDye yaH smaret puruzottamam /
te 'pi tatra narA yAnti ye mftAH puruzottame // BrP_68.76 //
te 'pi tatra paraM sTAnaM yAnti nAsty atra saMSayaH /
evaM mayA muniSrezWA vizRulokaH sanAtanaH /
sarvAnandakaraH prokto BuktimuktiPalapradaH // BrP_68.77 //
{munaya UcuH: }
bahvAScaryas tvayA prokto vizRuloko jagatpate /
nityAnandakaraH SrImAn BuktimuktiPalapradaH // BrP_69.1 //
kzetraM ca durlaBaM loke kIrtitaM puruzottamam /
tyaktvA yatra naro dehaM yAti sAlokyatAM hareH // BrP_69.2 //
samyak kzetrasya mAhAtmyaM tvayA samyak prakIrtitam /
yatra svadehasaMtyAgAd vizRulokaM vrajen naraH // BrP_69.3 //
aho mokzasya mArgo 'yaM dehatyAgas tvayoditaH /
narARAm upakArAya puruzAKye na saMSayaH // BrP_69.4 //
anAyAsena deveSa dehaM tyaktvA narottamAH /
tasmin kzetre paraM vizRoH padaM yAnti nirAmayam // BrP_69.5 //
SrutvA kzetrasya mAhAtmyaM vismayo no mahAn aBUt /
prayAgapuzkarAdIni kzetrARy AyatanAni ca // BrP_69.6 //
pfTivyAM sarvatIrTAni saritaS ca sarAMsi ca /
na taTA tAni sarvARi praSaMsasi surottama // BrP_69.7 //
yaTA praSaMsasi kzetraM puruzAKyaM punaH punaH /
jYAto 'smABir aBiprAyas tavedAnIM pitAmaha // BrP_69.8 //
yena praSaMsasi kzetraM muktidaM puruzottamam /
puruzAKyasamaM nUnaM kzetraM nAsti mahItale /
tena tvaM vibuDaSrezWa praSaMsasi punaH punaH // BrP_69.9 //
{brahmovAca: }
satyaM satyaM muniSrezWA BavadBiH samudAhftam /
puruzAKyasamaM kzetraM nAsty atra pfTivItale // BrP_69.10 //
santi yAni tu tIrTAni puRyAny AyatanAni ca /
tAni SrIpuruzAKyasya kalAM nArhanti zoqaSIm // BrP_69.11 //
yaTA sarveSvaro vizRuH sarvalokottamottamaH /
taTA samastatIrTAnAM varizWaM puruzottamam // BrP_69.12 //
AdityAnAM yaTA vizRuH SrezWatve samudAhftaH /
taTA samastatIrTAnAM varizWaM puruzottamam // BrP_69.13 //
nakzatrARAM yaTA somaH sarasAM sAgaro yaTA /
taTA samastatIrTAnAM varizWaM puruzottamam // BrP_69.14 //
vasUnAM pAvako yadvad rudrARAM SaMkaro yaTA /
taTA samastatIrTAnAM varizWaM puruzottamam // BrP_69.15 //
varRAnAM brAhmaRo yadvad vEnateyaS ca pakziRAm /
taTA samastatIrTAnAM varizWaM puruzottamam // BrP_69.16 //
SiKariRAM yaTA meruH parvatAnAM himAlayaH /
taTA samastatIrTAnAM varizWaM puruzottamam // BrP_69.17 //
pramadAnAM yaTA lakzmIH saritAM jAhnavI yaTA /
taTA samastatIrTAnAM varizWaM puruzottamam // BrP_69.18 //
ErAvato gajendrARAM maharzIRAM Bfgur yaTA /
taTA samastatIrTAnAM varizWaM puruzottamam // BrP_69.19 //
senAnInAM yaTA skandaH sidDAnAM kapilo yaTA /
taTA samastatIrTAnAM varizWaM puruzottamam // BrP_69.20 //
uccEHSravA yaTASvAnAM kavInAm uSanA kaviH /
taTA samastatIrTAnAM varizWaM puruzottamam // BrP_69.21 //
munInAM ca yaTA vyAsaH kubero yakzarakzasAm /
taTA samastatIrTAnAM varizWaM puruzottamam // BrP_69.22 //
indriyARAM mano yadvad BUtAnAm avanI yaTA /
taTA samastatIrTAnAM varizWaM puruzottamam // BrP_69.23 //
aSvatTaH sarvavfkzARAM pavanaH plavatAM yaTA /
taTA samastatIrTAnAM varizWaM puruzottamam // BrP_69.24 //
BUzaRAnAM tu sarvezAM yaTA cUqAmaRir dvijAH /
taTA samastatIrTAnAM varizWaM puruzottamam // BrP_69.25 //
ganDarvARAM citraraTaH SastrARAM kuliSo yaTA /
taTA samastatIrTAnAM varizWaM puruzottamam // BrP_69.26 //
akAraH sarvavarRAnAM gAyatrI CandasAM yaTA /
taTA samastatIrTAnAM varizWaM puruzottamam // BrP_69.27 //
sarvANgeByo yaTA SrezWam uttamANgaM dvijottamAH /
taTA samastatIrTAnAM varizWaM puruzottamam // BrP_69.28 //
arunDatI yaTA strIRAM satInAM SrezWatAM gatA /
taTA samastatIrTAnAM SrezWaM tat puruzottamam // BrP_69.29 //
yaTA samastavidyAnAM mokzavidyA parA smftA /
taTA samastatIrTAnAM SrezWaM tat puruzottamam // BrP_69.30 //
manuzyARAM yaTA rAjA DenUnAm api kAmaDuk /
taTA samastatIrTAnAM varizWaM puruzottamam // BrP_69.31 //
suvarRaM sarvaratnAnAM sarpARAM vAsukir yaTA /
taTA samastatIrTAnAM varizWaM puruzottamam // BrP_69.32 //
prahlAdaH sarvadEtyAnAM rAmaH SastraBftAM yaTA /
taTA samastatIrTAnAM varizWaM puruzottamam // BrP_69.33 //
JazARAM makaro yadvan mfgARAM mfgarAq yaTA /
taTA samastatIrTAnAM varizWaM puruzottamam // BrP_69.34 //
samudrARAM yaTA SrezWaH kzIrodaH saritAM patiH /
taTA samastatIrTAnAM varizWaM puruzottamam // BrP_69.35 //
varuRo yAdasAM yadvad yamaH saMyaminAM yaTA /
taTA samastatIrTAnAM varizWaM puruzottamam // BrP_69.36 //
devarzIRAM yaTA SrezWo nArado munisattamAH /
taTA samastatIrTAnAM varizWaM puruzottamam // BrP_69.37 //
DAtUnAM kAYcanaM yadvat pavitrARAM ca dakziRA /
taTA samastatIrTAnAM varizWaM puruzottamam // BrP_69.38 //
prajApatir yaTA dakza fzIRAM kaSyapo yaTA /
taTA samastatIrTAnAM varizWaM puruzottamam // BrP_69.39 //
grahARAM BAskaro yadvan mantrARAM praRavo yaTA /
taTA samastatIrTAnAM varizWaM puruzottamam // BrP_69.40 //
aSvameDas tu yajYAnAM yaTA SrezWaH prakIrtitaH /
taTA samastatIrTAnAM kzetraM ca tad dvijottamAH // BrP_69.41 //
ozaDInAM yaTA DAnyaM tfRezu tfRarAq yaTA /
taTA samastatIrTAnAm uttamaM puruzottamam // BrP_69.42 //
yaTA samastatIrTAnAM DarmaH saMsAratArakaH /
taTA samastatIrTAnAM SrezWaM tat puruzottamam // BrP_69.43 //
{brahmovAca: }
sarvezAM cEva tIrTAnAM kzetrARAM ca dvijottamAH /
japahomavratAnAM ca tapodAnaPalAni ca // BrP_70.1 //
na tat paSyAmi Bo viprA yat tena sadfSaM Buvi /
kiM cAtra bahunoktena BAzitena punaH punaH // BrP_70.2 //
satyaM satyaM punaH satyaM kzetraM tat paramaM mahat /
puruzAKyaM sakfd dfzwvA sAgarAmBaHsamAplutam // BrP_70.3 //
brahmavidyAM sakfj jYAtvA garBavAso na vidyate /
hareH saMnihite sTAna uttame puruzottame // BrP_70.4 //
saMvatsaram upAsIta mAsamAtram aTApi vA /
tena japtaM hutaM tena tena taptaM tapo mahat // BrP_70.5 //
sa yAti paramaM sTAnaM yatra yogeSvaro hariH /
BuktvA BogAn vicitrAMS ca devayozitsamanvitaH // BrP_70.6 //
kalpAnte punar Agatya martyaloke narottamaH /
jAyate yoginAM viprA jYAnajYeyodyato gfhe // BrP_70.7 //
saMprApya vEzRavaM yogaM hareH svacCandatAM vrajet /
kalpavfkzasya rAmasya kfzRasya BadrayA saha // BrP_70.8 //
mArkaRqeyendradyumnasya mAhAtmyaM mADavasya ca /
svargadvArasya mAhAtmyaM sAgarasya viDiH kramAt // BrP_70.9 //
mArjanasya yaTAkAle BAgIraTyAH samAgamam /
sarvam etan mayA KyAtaM yat paraM Srotum icCaTa // BrP_70.10 //
indradyumnasya mAhAtmyam etac ca kaTitaM mayA /
sarvAScaryaM samAKyAtaM rahasyaM puruzottamam /
purARaM paramaM guhyaM DanyaM saMsAramocanam // BrP_70.11 //
{munaya UcuH: }
nahi nas tfptir astIha SfRvatAM tIrTavistaram /
punar eva paraM guhyaM vaktum arhasy aSezataH /
paraM tIrTasya mAhAtmyaM sarvatIrTottamottamam // BrP_70.12 //
{brahmovAca: }
imam eva purA praSnaM pfzwo 'smi dvijasattamAH /
nAradena prayatnena tadA taM proktavAn aham // BrP_70.13 //
{nArada uvAca: }
tapaso yajYadAnAnAM tIrTAnAM pAvanaM smftam /
sarvaM SrutaM mayA tvatto jagadyone jagatpate // BrP_70.14 //
kiyanti santi tIrTAni svargamartyarasAtale /
sarvezAm eva tIrTAnAM sarvadA kiM viSizyate // BrP_70.15 //
{brahmovAca: }
caturviDAni tIrTAni svarge martye rasAtale /
dEvAni muniSArdUla AsurARy AruzARi ca // BrP_70.16 //
mAnuzARi trilokezu viKyAtAni surAdiBiH /
mAnuzeByaS ca tIrTeBya ArzaM tIrTam anuttamam // BrP_70.17 //
ArzeByaS cEva tIrTeBya AsuraM bahupuRyadam /
AsureByas taTA puRyaM dEvaM tat sArvakAmikam // BrP_70.18 //
brahmavizRuSivES cEva nirmitaM dEvam ucyate /
triByo yad ekaM jAyeta tasmAn nAtaH paraM viduH // BrP_70.19 //
trayARAm api lokAnAM tIrTaM meDyam udAhftam /
tatrApi jAmbavaM dvIpaM tIrTaM bahuguRodayam // BrP_70.20 //
jAmbave BArataM varzaM tIrTaM trElokyaviSrutam /
karmaBUmir yataH putra tasmAt tIrTaM tad ucyate // BrP_70.21 //
tatrEva yAni tIrTAni yAny uktAni mayA tava /
himavadvinDyayor maDye zaRnadyo devasaMBavAH // BrP_70.22 //
taTEva devajA brahman dakziRArRavavinDyayoH /
etA dvAdaSa nadyas tu prADAnyena prakIrtitAH // BrP_70.23 //
aBisaMpUjitaM yasmAd BArataM bahupuRyadam /
karmaBUmir ato devEr varzaM tasmAt prakIrtitam // BrP_70.24 //
ArzARi cEva tIrTAni devajAni kvacit kvacit /
AsurEr AvftAny AsaMs tad evAsuram ucyate // BrP_70.25 //
dEvezv eva pradeSezu tapas taptvA maharzayaH /
dEvapraBAvAt tapasa ArzARy api ca tAny api // BrP_70.26 //
AtmanaH Sreyase muktyE pUjAyE BUtaye 'TavA /
AtmanaH PalaBUtyarTaM yaSaso 'vAptaye punaH // BrP_70.27 //
mAnuzEH kAritAny Ahur mAnuzARIti nArada /
evaM caturviDo Bedas tIrTAnAM munisattama // BrP_70.28 //
BedaM na kaScij jAnAti SrotuM yukto 'si nArada /
bahavaH paRqitaMmanyAH SfRvanti kaTayanti ca /
sukftI ko 'pi jAnAti vaktuM SrotuM nijEr guREH // BrP_70.29 //
{nArada uvAca: }
tezAM svarUpaM BedaM ca Srotum icCAmi tattvataH /
yac CrutvA sarvapApeByo mucyate nAtra saMSayaH // BrP_70.30 //
brahman kftayugAdO tu upAyo 'nyo na vidyate /
tIrTasevAM vinA svalpA- yAsenABIzwadAyinIm // BrP_70.31 //
na tvayA sadfSo DAtar vaktA jYAtATavA kvacit /
tvaM nABikamale vizRoH saMjAto 'KilapUrvajaH // BrP_70.32 //
{brahmovAca: }
godAvarI BImaraTI tuNgaBadrA ca veRikA /
tApI payouzRI vinDyasya dakziRe tu prakIrtitAH // BrP_70.33 //
BAgIraTI narmadA tu yamunA ca sarasvatI /
viSokA ca vitastA ca himavatparvatASritAH // BrP_70.34 //
etA nadyaH puRyatamA devatIrTAny udAhftAH /
gayaH kollAsuro vftras tripuro hy anDakas taTA // BrP_70.35 //
hayamUrDA ca lavaRo namuciH SfNgakas taTA /
yamaH pAtAlaketuS ca mayaH puzkara eva ca // BrP_70.36 //
etEr AvftatIrTAni AsurARi SuBAni ca /
praBAso BArgavo 'gastir naranArAyaRO taTA // BrP_70.37 //
vasizWaS ca BaradvAjo gotamaH kaSyapo manuH /
ityAdimunijuzwAni fzitIrTAni nArada // BrP_70.38 //
ambarIzo hariScandro mAnDAtA manur eva ca /
kuruH kanaKalaS cEva BadrASvaH sagaras taTA // BrP_70.39 //
aSvayUpo nAciketA vfzAkapir ariMdamaH /
ityAdimAnuzEr vipra nirmitAni SuBAni ca // BrP_70.40 //
yaSasaH PalaBUtyarTaM nirmitAnIha nArada /
svatoudBUtAni dEvAni yatra kvApi jagattraye /
puRyatIrTAni tAny Ahus tIrTaBedo mayoditaH // BrP_70.41 //
{nArada uvAca: }
tridEvatyaM tu yat tIrTaM sarveByo hy uktam uttamam /
tasya svarUpaBedaM ca vistareRa bravItu me // BrP_71.1 //
{brahmovAca: }
tAvad anyAni tIrTAni tAvat tAH puRyaBUmayaH /
tAvad yajYAdayo yAvat tridEvatyaM na dfSyate // BrP_71.2 //
gaNgeyaM saritAM SrezWA sarvakAmapradAyinI /
tridEvatyA muniSrezWa tadutpattim ataH SfRu // BrP_71.3 //
varzARAm ayutAt pUrvaM devakArya upasTite /
tArako balavAn AsIn madvarAd atigarvitaH // BrP_71.4 //
devAnAM paramESvaryaM hftaM tena balIyasA /
tatas te SaraRaM jagmur devAH sendrapurogamAH // BrP_71.5 //
kzIrodaSAyinaM devaM jagatAM prapitAmaham /
kftAYjalipuwA devA vizRum Ucur ananyagAH // BrP_71.6 //
{devA UcuH: }
tvaM trAtA jagatAM nATa devAnAM kIrtivarDana /
sarveSvara jagadyone trayImUrte namo 'stu te // BrP_71.7 //
lokasrazwAsurAn hantA tvam eva jagatAM patiH /
sTityutpattivinASAnAM kAraRaM tvaM jaganmaya // BrP_71.8 //
trAtA na kopy asti jagattraye 'pi BrP_71.9a
SarIriRAM sarvavipadgatAnAm BrP_71.9b
tvayA vinA vArijapattranetra BrP_71.9c
tApatrayARAM SaraRaM na cAnyat BrP_71.9d
pitA ca mAtA jagato 'Kilasya BrP_71.10a
tvam eva sevAsulaBo 'si vizRo BrP_71.10b
prasIda pAhISa mahABayeByo BrP_71.10c
SmadArtihantA vada kas tvadanyaH BrP_71.10d
AdikartA varAhas tvaM matsyaH kUrmas taTEva ca /
ityAdirUpaBedEr no rakzase Baya Agate // BrP_71.11 //
hftasvAmyAn suragaRAn hftadArAn gatApadaH /
kasmAn na rakzase deva ananyaSaraRAn hare // BrP_71.12 //
{brahmovAca: }
tataH provAca BagavAY SezaSAyI jagatpatiH /
kasmAc ca Bayam ApannaM tad bruvantu gatajvarAH /
tataH SriyaH patiM prAhus taM tArakavaDaM prati // BrP_71.13 //
{devA UcuH: }
tArakAd Bayam ApannaM BIzaRaM romaharzaRam /
na yudDEs tapasA SApEr hantuM nEva kzamA vayam // BrP_71.14 //
arvAgdaSAhAd yo bAlas tasmAn mftyum avApsyati /
tasmAd deva na cAnyeByas tatra nItir viDIyatAm // BrP_71.15 //
{brahmovAca: }
punar nArAyaRaH prAha nAhaM balotkawaH surAH /
na matto madapatyAc ca na deveByo vaDo Bavet // BrP_71.16 //
ISvarAd yadi jAyeta apatyaM bahuSaktikam /
tasmAd vaDam avApnoti tArako lokadAruRaH // BrP_71.17 //
tad gacCAmaH surAH sarve yatitum fziBiH saha /
BAryArTaM praTamo yatnaH kartavyaH praBavizRuBiH // BrP_71.18 //
taTety uktvA suragaRA jagmus te ca nagottamam /
himavantaM ratnamayaM menAM ca himavatpriyAm // BrP_71.19 //
idam UcuH sarva eva saBAryaM tuhinaM girim //* BrP_71.20 //
{devA UcuH: }
dAkzAyaRI lokamAtA yA SaktiH saMsTitA girO /
budDiH prajYA Dftir meDA lajjA puzwiH sarasvatI // BrP_71.21 //
evaM tv anekaDA loke yA sTitA lokapAvanI /
devAnAM kAryasidDyarTaM yuvayor garBam AviSat // BrP_71.22 //
samutpannA jaganmAtA SaMBoH patnI Bavizyati /
asmAkaM BavatAM cApi pAlanI ca Bavizyati // BrP_71.23 //
{brahmovAca: }
himavAn api tad vAkyaM surARAm aBinandya ca /
menA cApi mahotsAhA astv ity evaM vaco 'bravIt // BrP_71.24 //
tadotpannA jagadDAtrI gOrI himavato gfhe /
SivaDyAnaratA nityaM tannizWA tanmanogatA // BrP_71.25 //
tAM vE procuH suragaRA ISArTe tapa AviSa /
taTA himavataH pfzWe gOrI tepe tapo mahat // BrP_71.26 //
punaH saMmantrayAm Asur ISo DyAyati tAM SivAm /
AtmAnaM vA taTAnyad vA na jAnImaH kaTaM BavaH // BrP_71.27 //
menakAyAH sutAyAM tu cittaM daDyAt sureSvaraH /
tatra nItir viDAtavyA tataH SrEzWyam avApsyaTa /
tataH prAha mahAbudDir vAcaspatir udAraDIH // BrP_71.28 //
{bfhaspatir uvAca: }
yas tv ayaM madano DImAn kandarpaH puzpacApaDfk /
sa viDyatu SivaM SAntaM bAREH puzpamayEH SuBEH // BrP_71.29 //
tena vidDas trinetro 'pi ISAyAM budDim AdaDet /
pariRezyaty asO nUnaM tadA tAM girijAM haraH // BrP_71.30 //
jayinaH paYcabARasya na bARAH kvApi kuRWitAH /
taToQAyAM jagadDAtryAM SaMBoH putro Bavizyati // BrP_71.31 //
jAtaH putras trinetrasya tArakaM sa hanizyati /
vasantaM ca sahAyArTaM SoBizWaM kusumAkaram // BrP_71.32 //
AhlAdanaM ca manasA kAmAyEnaM prayacCaTa //* BrP_71.33 //
{brahmovAca: }
taTety uktvA suragaRA madanaM kusumAkaram /
prezayAm Asur avyagrAH SivAntikam ariMdamAH // BrP_71.34 //
sa jagAma tvarA kAmo DftacApo samADavaH /
ratyA ca sahitaH kAmaH kartuM karma suduzkaram // BrP_71.35 //
gfhItvA saSaraM cApam idaM tasya mano 'Bavat /
mayA veDyas tv aveDyo vE SaMBur lokaguruH praBuH // BrP_71.36 //
trElokyajayino bARAH SaMBO me kiM dfQA na vA /
tenAsO cAgninetreRa BasmaSezas tadA kftaH // BrP_71.37 //
tad eva karma sudfQam IkzituM surasattamAH /
Ajagmus tatra yad vfttaM SfRu vismayakArakam // BrP_71.38 //
SaMBuM dfzwvA suragaRA yAvat paSyanti manmaTam /
tAvac ca BasmasAdBUtaM kAmaM dfzwvA BayAturAH /
tuzwuvus tridaSeSAnaM kftAYjalipuwAH surAH // BrP_71.39 //
{devA UcuH: }
tArakAd Bayam ApannaM kuru patnIM gireH sutAm //* BrP_71.40 //
{brahmovAca: }
vidDacitto haro 'py ASu mene vAkyaM suroditam /
arunDatIM vasizWaM ca mAM tu cakraDaraM taTA // BrP_71.41 //
prezayAm Asur amarA vivAhAya parasparam /
saMbanDo 'pi taTApy AsId DimavallokanATayoH // BrP_71.42 //
{brahmovAca: }
himavatparvate SrezWe nAnAratnavicitrite /
nAnAvfkzalatAkIrRe nAnAdvijanizevite // BrP_72.1 //
nadInadasaraHkUpa- taqAgAdiBir Avfte /
devaganDarvayakzAdi- sidDacAraRasevite // BrP_72.2 //
SuBamArutasaMpanne harzotkarzEkakAraRe /
merumandarakElAsa- mEnAkAdinagEr vfte // BrP_72.3 //
vasizWAgastyapOlastya- lomaSAdiBir Avfte /
mahotsave vartamAne vivAhaH samajAyata // BrP_72.4 //
tatra vedI ratnamayI SoBitA svarRaBUzitA /
vajramARikyavEdUrya- tanmayastamBaSoBitA // BrP_72.5 //
jayAlakzmISuBAkzAnti- kIrtipuzwyAdisaMvftA /
merumandarakElAsa- rEvatEH pariSoBitEH // BrP_72.6 //
pUjito lokanATena vizRunA praBavizRunA /
mEnAkaH parvataSrezWo reje 'tIva hiraRmayaH // BrP_72.7 //
fzayo lokapAlAS ca AdityAH samarudgaRAH /
vivAhe vedikAM cakrur devadevasya SUlinaH // BrP_72.8 //
viSvakarmA svayaM tvazwA vedIM cakre satoraRAm /
suraBI nandinI nandA sunandA kAmadohinI // BrP_72.9 //
ABis tu SoBiteSAnyA vivAhaH samajAyata /
samudrAH sarito nAgA ozaDyo lokamAtaraH // BrP_72.10 //
savanaspatibIjAS ca sarve tatra samAyayuH /
BuvaH karma ilA cakre ozaDyas tv annakarma ca // BrP_72.11 //
varuRaH pAnakarmARi dAnakarma DanADipaH /
agniS cakAra tatrAnnaM yac cezwaM lokanATayoH // BrP_72.12 //
tatra tatra pfTak pUjAM cakre vizRuH sanAtanaH /
vedAS ca sarahasyA vE gAyanti ca hasanti ca // BrP_72.13 //
nftyanty apsarasaH sarvA jagur ganDarvakiMnarAH /
lAjADfk cApi mEnAko baBUva munisattama // BrP_72.14 //
puRyAhavAcanaM vfttam antarveSmani nArada /
vedikAyAm upAvizwO daMpatI surasattamO // BrP_72.15 //
pratizWApyAgniM viDivad aSmAnaM cApi putraka /
hutvA lAjAMS ca viDivat pradakziRam aTAkarot // BrP_72.16 //
aSmanaH sparSahetoS ca devyaNguzWaM kare 'spfSat /
vizRunA preritaH SaMBur dakziRasya padasya ca // BrP_72.17 //
tAm adarSam ahaM tatra homaM kurvan harAntike /
dfzwe 'NguzWe duzwabudDyA vIryaM susrAva me tadA // BrP_72.18 //
lajjayA kaluzIBUtaH skannaM vIryam acUrRayam /
madvIryAc cUrRitAt sUkzmAd vAlaKilyAs tu jajYire // BrP_72.19 //
tato mahAn aBUt tatra hAhAkAraH suroditaH /
lajjayA pariBUto 'haM nirgatas tu tadAsanAt // BrP_72.20 //
paSyatsu devasaMGezu tUzRIMBUtezu nArada /
gacCantaM mAM mahAdevo dfzwvA nandinam abravIt // BrP_72.21 //
{Siva uvAca: }
brahmARam Ahvayasveha gatapApaM karomy aham /
kftAparADe 'pi jane santaH sakfpamAnasAH /
mohayanty api vidvAMsaM vizayARAm iyaM sTitiH // BrP_72.22 //
{brahmovAca: }
evam uktvA sa BagavAn umayA sahitaH SivaH /
mamAnukampayA cEva lokAnAM hitakAmyayA // BrP_72.23 //
etac cakAra lokeSaH SfRu nArada yatnataH /
pApinAM pApamokzAya BUmir Apo Bavizyati // BrP_72.24 //
tayoS ca sArasarvasvam AharizyAmi pAvanam /
evaM niScitya BagavAMs tayoH sAraM samAharat // BrP_72.25 //
BUmiM kamaRqaluM kftvA tatrApaH saMniveSya ca /
pAvamAnyAdiBiH sUktEr aBimantrya ca yatnataH // BrP_72.26 //
trijagatpAvanIM SaktiM tatra sasmAra pApahA /
mAm uvAca sa lokeSo gfhARemaM kamaRqalum // BrP_72.27 //
Apo vE mAtaro devyo BUmir mAtA taTAparA /
sTityutpattivinASAnAM hetutvam uBayoH sTitam // BrP_72.28 //
atra pratizWito Darmo hy atra yajYaH sanAtanaH /
atra BuktiS ca muktiS ca sTAvaraM jaNgamaM taTA // BrP_72.29 //
smaraRAn mAnasaM pApaM vacanAd vAcikaM taTA /
snAnapAnABizekAc ca praRaSyaty api kAyikam // BrP_72.30 //
etad evAmftaM loke nEtasmAt pAvanaM param /
mayABimantritaM brahman gfhARemaM kamaRqalum // BrP_72.31 //
atratyaM vAri yaH kaScit smared api paWed api /
sa sarvakAmAn Apnoti gfhARemaM kamaRqalum // BrP_72.32 //
BUteByaS cApi paYcaBya Apo BUtaM mahoditam /
tAsAm utkfzwam etasmAd gfhARemaM kamaRqalum // BrP_72.33 //
atra yad vAri SoBizWaM puRyaM pAvanam eva ca /
spfzwvA smftvA ca dfzwvA ca brahman pApAd vimokzyase // BrP_72.34 //
evam uktvA mahAdevaH prAdAn mama kamaRqalum /
tataH suragaRAH sarve BaktyA procuH sureSvaram /
AhlAdaS ca mahAMs tatra jayaSabdo vyavartata // BrP_72.35 //
devotsave mAtur ajaH padAgraM BrP_72.38a
samIkzya pApAt patitatvam Apa BrP_72.38b
prAdAt kfpAluH smaraRAt pavitrAM BrP_72.38c
gaNgAM pitA puRyakamaRqalusTAm BrP_72.38d
{nArada uvAca: }
kamaRqalusTitA devI tava puRyavivarDinI /
yaTA martyaM gatA nATa tan me vistarato vada // BrP_73.1 //
{brahmovAca: }
balir nAma mahAdEtyo devArir aparAjitaH /
DarmeRa yaSasA cEva prajAsaMrakzaRena ca // BrP_73.2 //
guruBaktyA ca satyena vIryeRa ca balena ca /
tyAgena kzamayA cEva trElokye nopamIyate // BrP_73.3 //
tasyardDim unnatAM dfzwvA devAS cintAparAyaRAH /
miTaH samUcur amarA jezyAmo vE kaTaM balim // BrP_73.4 //
tasmiY SAsati rAjyaM tu trElokyaM hatakaRwakam /
nArayo vyADayo vApi nADayo vA kaTaMcana // BrP_73.5 //
anAvfzwir aDarmo vA nAstiSabdo na durjanaH /
svapne 'pi nEva dfSyeta balO rAjyaM praSAsati // BrP_73.6 //
tasyonnatiSarEr BagnAH kIrtiKaqgadviDAkftAH /
tasyAjYASaktiBinnANgA devAH Sarma na leBire // BrP_73.7 //
tataH saMmantrayAm AsuH kftvA mAtsaryam agrataH /
tadyaSognipradIptANgA vizRuM jagmuH suvihvalAH // BrP_73.8 //
{devA UcuH: }
ArtAH sma gatasattvAH sma SaNKacakragadADara /
asmadarTe BavAn nityam AyuDAni biBarti ca // BrP_73.9 //
tvayi nATe jagannATa asmAkaM duHKam IdfSam /
tvAM tu praRamatI vARI kaTaM dEtyaM namasyati // BrP_73.10 //
manasA karmaRA vAcA tvAm eva SaraRaM gatAH /
tvadaNGriSaraRAH santaH kaTaM dEtyaM namemahi // BrP_73.11 //
yajAmas tvAM mahAyajYEr vadAmo vAgBir acyuta /
tvadekaSaraRAH santaH kaTaM dEtyaM namemahi // BrP_73.12 //
tvadvIryam ASritA nityaM devAH sendrapurogamAH /
tvayA dattaM padaM prApya kaTaM dEtyaM namemahi // BrP_73.13 //
srazwA tvaM brahmamUrtyA tu vizRur BUtvA tu rakzasi /
saMhartA rudraSaktyA tvaM kaTaM dEtyaM namemahi // BrP_73.14 //
ESvaryaM kAraRaM loke vinESvaryaM tu kiM Palam /
hatESvaryAH sureSAna kaTaM dEtyaM namemahi // BrP_73.15 //
anAdis tvaM jagadDAtar anantas tvaM jagadguruH /
antavantam amuM SatruM kaTaM dEtyaM namemahi // BrP_73.16 //
tavESvaryeRa puzwANgA jitvA trElokyam ojasA /
sTirAH syAmaH sureSAna kaTaM dEtyaM namemahi // BrP_73.17 //
{brahmovAca: }
ity etad eva vacanaM SrutvA dEteyasUdanaH /
uvAca sarvAn amarAn devAnAM kAryasidDaye // BrP_73.18 //
{SrIBagavAn uvAca: }
madBakto 'sO balir dEtyo hy avaDyo 'sO surAsurEH /
yaTA Bavanto matpozyAs taTA pozyo balir mama // BrP_73.19 //
vinA tu saMgaraM devA hatvA rAjyaM trivizwape /
baliM nibaDya mantroktyA rAjyaM vaH pradadAmy aham // BrP_73.20 //
{brahmovAca: }
taTety uktvA suragaRAH saMjagmur divam eva hi /
BagavAn api deveSo hy adityA garBam AviSat // BrP_73.21 //
tasminn utpadyamAne tu utsavAS ca baBUvire /
jAto 'sO vAmano brahman yajYeSo yajYapUruzaH // BrP_73.22 //
etasminn antare brahman hayameDAya dIkzitaH /
balir balavatAM SrezWa fzimuKyEH samAhitaH // BrP_73.23 //
puroDasA ca SukreRa vedavedANgavedinA /
maKe tasmin vartamAne yajamAne balO taTA // BrP_73.24 //
Artvijya fzimuKye tu Sukre tatra puroDasi /
havirBAgArTam Asanna- devaganDarvapannage // BrP_73.25 //
dIyatAM BujyatAM pUjA kriyatAM ca pfTak pfTak /
paripUrRaM punaH pUrRam evaM vAkye pravartati // BrP_73.26 //
SanEs taddeSam aByAgAd vAmanaH sAmagAyanaH /
yajYavAwam anuprApto vAmanaS citrakuRqalaH // BrP_73.27 //
praSaMsamAnas taM yajYaM vAmanaM prekzya BArgavaH /
brahmarUpaDaraM devaM vAmanaM dEtyasUdanam // BrP_73.28 //
dAtAraM yajYatapasAM PalaM hantAraM rakzasAm /
jYAtvA tvarann aTovAca rAjAnaM BUritejasam // BrP_73.29 //
jetAraM kzatraDarmeRa dAtAraM Baktito Danam /
baliM balavatAM SrezWaM saBAryaM dIkzitaM maKe // BrP_73.30 //
DyAyantaM yajYapuruzam utsfjantaM haviH pfTak /
tam Aha BfguSArdUlaH SukraH paramabudDimAn // BrP_73.31 //
{Sukra uvAca: }
yo 'sO tava maKaM prApto brAhmaRo vAmanAkftiH /
nAsO vipro bale satyaM yajYeSo yajYavAhanaH // BrP_73.32 //
SiSus tvAM yAcituM prApto nUnaM devahitAya hi /
mayA ca saha saMmantrya paScAd deyaM tvayA praBo // BrP_73.33 //
{brahmovAca: }
balis tu BArgavaM prAha puroDasam ariMdamaH //* BrP_73.34 //
{balir uvAca: }
Danyo 'haM mama yajYeSo gfham AyAti mUrtimAn /
Agatya yAcate kiMcit kiM mantryam avaSizyate // BrP_73.35 //
{brahmovAca: }
evam uktvA saBAryo 'sO SukreRa ca puroDasA /
jagAma yatra viprendro vAmano 'ditinandanaH // BrP_73.36 //
kftAYjalipuwo BUtvA kenArTitvaM tad ucyatAm /
vAmano 'pi tadA prAha padatrayamitAM Buvam // BrP_73.37 //
dehi rAjendra nAnyena kAryam asti Danena kim /
taTety uktvA tu kalaSAn nAnAratnaviBUzitAt // BrP_73.38 //
vAriDArAM puraskftya vAmanAya BuvaM dadO /
paSyatsu fzimuKyezu Sukre cEva puroDasi // BrP_73.39 //
paSyatsu lokanATezu vAmanAya BuvaM dadO /
paSyatsu dEtyasaMGezu jayaSabde pravartati // BrP_73.40 //
SanEs tu vAmanaH prAha svasti rAjan suKI Bava /
dehi me saMmitAM BUmiM tripadAm ASu gamyate // BrP_73.41 //
taTety uvAca dEtyeSo yAvat paSyati vAmanam /
yajYeSo yajYapuruzaS candrAdityO stanAntare // BrP_73.42 //
yaTA syAtAM surA mUrDni vavfDe vikramAkftiH /
anantaS cAcyuto devo vikrAnto vikramAkftiH /
taM dfzwvA dEtyarAw prAha saBAryo vinayAnvitaH // BrP_73.43 //
{balir uvAca: }
kramasva vizRo lokeSa yAvacCaktyA jaganmaya /
jitaM mayA sureSAna sarvaBAvena viSvakft // BrP_73.44 //
{brahmovAca: }
tadvAkyasamakAlaM tu vizRuH prAha mahAkratuH //* BrP_73.45 //
{vizRur uvAca: }
dEtyeSvara mahAbAho kramizye paSya dEtyarAw //* BrP_73.46 //
{brahmovAca: }
evaM vadantaM sa prAha krama vizRo punaH punaH //* BrP_73.47 //
{brahmovAca: }
kUrmapfzWe padaM nyasya baliyajYe padaM nyasat /
dvitIyaM tu padaM prApa brahmalokaM sanAtanam // BrP_73.48 //
tftIyasya padasyAtra sTAnaM nAsty asureSvara /
kva kramizye BuvaM dehi baliM taM harir abravIt /
vihasya balir apy Aha saBAryaH sa kftAYjaliH // BrP_73.49 //
{balir uvAca: }
tvayA sfzwaM jagat sarvaM na srazwAhaM sureSvara /
tvaddozAd alpam aBavat kiM karomi jaganmaya // BrP_73.50 //
taTApi nAnftapUrvaM kadAcid vacmi keSava /
satyavAkyaM ca mAM kurvan matpfzWe hi padaM nyasa // BrP_73.51 //
{brahmovAca: }
tataH prasanno BagavAMs trayImUrtiH surArcitaH //* BrP_73.52 //
{BagavAn uvAca: }
varaM vfRIzva BadraM te BaktyA prIto 'smi dEtyarAw // BrP_73.53 //
{brahmovAca: }
sa tu prAha jagannATaM na yAce tvAM trivikramam /
sa tu prAdAt svayaM vizRuH prItaH san manasepsitam // BrP_73.54 //
rasAtalapatitvaM ca BAvi cendrapadaM punaH /
AtmADipatyaM ca harir avinASi yaSo viBuH // BrP_73.55 //
evaM dattvA baleH sarvaM sasutaM BAryayAnvitam /
rasAtale hariH sTApya baliM tv amaravEriRam // BrP_73.56 //
Satakratos taTA prAdAt surarAjyaM yaTABavam /
etasminn antare tatra padaM prAgAt surArcitam // BrP_73.57 //
dvitIyaM tat padaM vizRoH pitur mama mahAmate /
yat padaM samanuprAptaM gfhaM dfzwvApy acintayam // BrP_73.58 //
kiM kftyaM yac CuBaM me syAt pade vizRoH samAgate /
sarvasvaM ca samAlokya SrezWo me syAt kamaRqaluH // BrP_73.59 //
tad vAri yat puRyatamaM dattaM ca tripurAriRA /
varaM vareRyaM varadaM varaM SAntikaraM param // BrP_73.60 //
SuBaM ca SuBadaM nityaM BuktimuktipradAyakam /
mAtfsvarUpaM lokAnAm amftaM BezajaM Suci // BrP_73.61 //
pavitraM pAvanaM pUjyaM jyezWaM SrezWaM guRAnvitam /
smaraRAd eva lokAnAM pAvanaM kiM nu darSanAt // BrP_73.62 //
tAdfg vAri Sucir BUtvA kalpaye 'rGAya me pituH /
iti saMcintya tad vAri gfhItvArGAya kalpitam // BrP_73.63 //
vizRoH pAde tu patitam arGavAri sumantritam /
tad vAri patitaM merO caturDA vyagamad Buvam // BrP_73.64 //
pUrve tu dakziRe cEva paScime cottare taTA /
dakziRe yat tu patitaM jawABiH SaMkaro mune // BrP_73.65 //
jagrAha paScime yat tu punaH prAyAt kamaRqalum /
uttare patitaM yat tu vizRur jagrAha taj jalam // BrP_73.66 //
pUrvasminn fzayo devA pitaro lokapAlakAH /
jagfhuH SuBadaM vAri tasmAc CrezWaM tad ucyate // BrP_73.67 //
yA dakziRAM diSaM prAptA Apo vE lokamAtaraH /
vizRupAdaprasUtAs tA brahmaRyA lokamAtaraH // BrP_73.68 //
maheSvarajawAsaMsTAH parvajAtaSuBodayAH /
tAsAM praBAvasmaraRAt sarvakAmAn avApnuyAt // BrP_73.69 //
{nArada uvAca: }
kamaRqalusTitA devI maheSvarajawAgatA /
SrutA deva yaTA martyam AgatA tad bravItu me // BrP_74.1 //
{brahmovAca: }
maheSvarajawAsTA yA Apo devyo mahAmate /
tAsAM ca dviviDo Beda Ahartur dvayakAraRAt // BrP_74.2 //
ekAMSo brAhmaRenAtra vratadAnasamADinA /
gotamena SivaM pUjya Ahfto lokaviSrutaH // BrP_74.3 //
aparas tu mahAprAjYa kzatriyeRa balIyasA /
ArADya SaMkaraM devaM tapoBir niyamEs taTA // BrP_74.4 //
BagIraTena BUpena Ahfto 'MSo 'paras taTA /
evaM dvErUpyam aBavad gaNgAyA munisattama // BrP_74.5 //
{nArada uvAca: }
maheSvarajawAsTA yA hetunA kena gOtamaH /
AhartA kzatriyeRApi AhftA kena tad vada // BrP_74.6 //
{brahmovAca: }
yaTAnItA purA vatsa brAhmaRenetareRa vA /
tat sarvaM vistareRAhaM vadizye prItaye tava // BrP_74.7 //
yasmin kAle sureSasya umA patny aBavat priyA /
tasminn evABavad gaNgA priyA SaMBor mahAmate // BrP_74.8 //
mama dozApanodAya cintayAnaH Sivas tadA /
umayA sahitaH SrImAn devIM prekzya viSezataH // BrP_74.9 //
rasavfttO sTito yasmAn nirmame rasam uttamam /
rasikatvAt priyatvAc ca strERatvAt pAvanatvataH // BrP_74.10 //
sarvAByo hy aDikaprItir gaNgABUd dvijasattama /
sEvodBUtA jawAmArgAt kasmiMScit kAraRAntare /
sa tu saMgopayAm Asa gaNgAM SaMBur jawAgatAm // BrP_74.12 //
SirasA ca DftAM jYAtvA na SaSAka umA tadA /
soQuM brahmaY jawAjUwe sTitAM dfzwvA punaH punaH // BrP_74.13 //
amarzeRa BavaM gorI prerayasvety aBAzata /
nEvAsO prErayac CaMBU rasiko rasam uttamam // BrP_74.14 //
jawAsv eva tadA devIM gopAyantaM vimfSya sA /
vinAyakaM jayAM skandaM raho vacanam abravIt // BrP_74.15 //
nEvAyaM tridaSeSAno gaNgAM tyajati kAmukaH /
sApi priyA SivasyAdya kaTaM tyajati tAM priyAm // BrP_74.16 //
evaM vimfSya bahuSo gOrI cAha vinAyakam //* BrP_74.17 //
{pArvaty uvAca: }
na devEr nAsurEr yakzEr na sidDEr BavatApi ca /
na rAjaBir aTAnyEr vA na gaNgAM tyajati praBuH // BrP_74.18 //
punas tapsyAmi vA gatvA himavantaM nagottamam /
aTavA brAhmaREH puRyEs tapoBir hatakalmazEH // BrP_74.19 //
tEr vA jawAsTitA gaNgA prArTitA Buvam ApnuyAt //* BrP_74.20 //
{brahmovAca: }
etac CrutvA mAtfvAkyaM mAtaraM prAha viGnarAw /
BrAtrA skandena jayayA saMmantryeha ca yujyate // BrP_74.21 //
tat kurmo mastakAd gaNgAM yaTA tyajati me pitA /
etasminn antare brahmann anAvfzwir ajAyata // BrP_74.22 //
dvir dvAdaSa samA martye sarvaprARiBayAvahA /
tato vinazwam aBavaj jagat sTAvarajaNgamam // BrP_74.23 //
vinA tu gOtamaM puRyam ASramaM sarvakAmadam /
srazwukAmaH purA putra sTAvaraM jaNgamaM taTA // BrP_74.24 //
kfto yajYo mayA pUrvaM sa devayajano giriH /
mannAmA tatra viKyAtas tato brahmagiriH sadA // BrP_74.25 //
tam ASritya nagaSrezWaM sarvadAste sa gOtamaH /
tasyASrame mahApuRye SrezWe brahmagirO SuBe // BrP_74.26 //
ADayo vyADayo vApi durBikzaM vApy avarzaRam /
BayaSokO ca dAridryaM na SrUyante kadAcana // BrP_74.27 //
tadASramaM vinAnyatra havyaM vA kavyam eva ca /
nAsti putra taTA dAtA hotA yazwA taTEva ca // BrP_74.28 //
yadEva gOtamo vipro dadAti ca juhoti ca /
tadEvApy ayanaM svarge surARAm api nAnyataH // BrP_74.29 //
devaloke 'pi martye vA SrUyate gOtamo muniH /
hotA dAtA ca BoktA ca sa eveti janA viduH // BrP_74.30 //
tac CrutvA munayaH sarve nAnASramanivAsinaH /
gOtamASramam ApfcCann AgacCantas tapoDanAH // BrP_74.31 //
tezAM munInAM sarvezAm AgatAnAM sa gOtamaH /
Sizyavat putravad BaktyA pitfvat pozako 'Bavat // BrP_74.32 //
yasya yaTepsitaM kAmaM yaTAyogyaM yaTAkramam /
yaTAnurUpaM sarvezAM SuSrUzAm akaron muniH // BrP_74.33 //
AjYayA gOtamasyAsann ozaDyo lokamAtaraH /
ArADitAH punas tena brahmavizRumaheSvarAH // BrP_74.34 //
jAyante ca tadOzaDyo lUyante ca tadEva hi /
saMpatsyante tadopyante gOtamasya tapobalAt // BrP_74.35 //
sarvAH samfdDayas tasya saMsiDyante manogatAH /
pratyahaM vakti vinayAd gOtamas tv AgatAn munIn // BrP_74.36 //
putravac Cizyavac cEva prezyavat karavARi kim /
pitfvat pozayAm Asa saMvatsaragaRAn bahUn // BrP_74.37 //
evaM vasatsu munizu trElokye KyAtir ASrayAt /
tato vinAyakaH prAha mAtaraM BrAtaraM jayAm // BrP_74.38 //
{vinAyaka uvAca: }
devAnAM sadane mAtar gIyate gOtamo dvijaH /
yan na sADyaM suragaREr gOtamaH kftavAn iti // BrP_74.39 //
evaM SrutaM mayA devi brAhmaRasya tapobalam /
sa vipraS cAlayed enAM mAtar gaNgAM jawAgatAm // BrP_74.40 //
tapasA vAnyato vApi pUjayitvA trilocanam /
sa eva cyAvayed enAM jawAsTAM me pitfpriyAm // BrP_74.41 //
tatra nItir viDAtavyA tAM vipro yAcayed yaTA /
tatpraBAvAt saricCrezWA Siraso 'vataraty api // BrP_74.42 //
{brahmovAca: }
ity uktvA mAtaraM BrAtrA jayayA saha viGnarAw /
jagAma gOtamo yatra brahmasUtraDaraH kfSaH // BrP_74.43 //
vasan katipayAhaHsu gOtamASramamaRqale /
uvAca brAhmaRAn sarvAMs tatra tatra ca viGnarAw // BrP_74.44 //
gacCAmaH svam aDizWAnam ASramARi SucIni ca /
puzwAH sma gOtamAnnena pfcCAmo gOtamaM munim // BrP_74.45 //
iti saMmantrya pfcCanti munayo munisattamAH /
sa tAn nivArayAm Asa snehabudDyA munIn pfTak // BrP_74.46 //
{gOtama uvAca: }
kftAYjaliH savinayam AsaDvam iha cEva hi /
yuzmaccaraRaSuSrUzAM karomi munipuMgavAH // BrP_74.47 //
SuSrUzO putravan nityaM mayi tizWati nocitam /
BavatAM BUmidevAnAm ASramAntarasevanam // BrP_74.48 //
idam evASramaM puRyaM sarvezAm iti me matiH /
alam anyena munaya ASrameRa gatena vA // BrP_74.49 //
{brahmovAca: }
iti SrutvA muner vAkyaM viGnakftyam anusmaran /
uvAca prAYjalir BUtvA brAhmaRAn sa gaRADipaH // BrP_74.50 //
{gaRADipa uvAca: }
annakrItA vayaM kiM no nivArayata gOtamaH /
sAmnA nEva vayaM SaktA gantuM svaM svaM niveSanam // BrP_74.51 //
nAyam arhati daRqaM vA upakArI dvijottamaH /
tasmAd budDyA vyavasyAmi tat sarvEr anumanyatAm // BrP_74.52 //
{brahmovAca: }
tataH sarve dvijaSrezWAH kriyatAm ity anubruvan /
etasya tUpakArAya lokAnAM hitakAmyayA // BrP_74.53 //
brAhmaRAnAM ca sarvezAM Sreyo yat syAt taTA kuru /
brAhmaRAnAM vacaH SrutvA mene vAkyaM gaRADipaH // BrP_74.54 //
{vinAyaka uvAca: }
kriyate guRarUpaM yad gOtamasya viSezataH //* BrP_74.55 //
{brahmovAca: }
anumAnya dvijAn sarvAn punaH punar udAraDIH /
svayaM ca brAhmaRo BUtvA praRamya brAhmaRAn punaH /
mAtur mate sTito vidvAY jayAM prAha gaReSvaraH // BrP_74.56 //
{vinAyaka uvAca: }
yaTA nAnyo vijAnIte taTA kuru SuBAnane /
gorUpaDAriRI gacCa gOtamo yatra tizWati // BrP_74.57 //
SAlIn KAda vinASyATa vikAraM kuru BAmini /
kfte prahAre huMkAre prekzite cApi kiMcana /
pata dInaM svanaM kftvA na mriyasva na jIva ca // BrP_74.58 //
{brahmovAca: }
taTA cakAra vijayA viGneSvaramate sTitA /
yatrAsId gOtamo vipro jayA gorUpaDAriRI // BrP_74.59 //
jagAma SAlIn KAdantI tAM dadarSa sa gOtamaH /
gAM dfzwvA vikftAM vipras tAM tfRena nyavArayat // BrP_74.60 //
nivAryamARA sA tena svanaM kftvA papAta gOH /
tasyAM tu patitAyAM ca hAhAkAro mahAn aBUt // BrP_74.61 //
svanaM SrutvA ca dfzwvA ca gOtamasya vicezwitam /
vyaTitA brAhmaRAH prAhur viGnarAjapuraskftAH // BrP_74.62 //
{brAhmaRA UcuH: }
ito gacCAmahe sarve na sTAtavyaM tavASrame /
putravat pozitAH sarve pfzwo 'si munipuMgava // BrP_74.63 //
{brahmovAca: }
iti SrutvA munir vAkyaM viprARAM gacCatAM tadA /
vajrAhata ivAsIt sa viprARAM purato 'patat // BrP_74.64 //
tam Ucur brAhmaRAH sarve paSyemAM patitAM Buvi /
rudrARAM mAtaraM devIM jagatAM pAvanIM priyAm // BrP_74.65 //
tIrTadevasvarUpiRyAm asyAM gavi viDer balAt /
patitAyAM muniSrezWa gantavyam avaSizyate // BrP_74.66 //
cIrRaM vrataM kzayaM yAti yaTA vAsas tvadASrame /
vayaM nAnyaDanA brahman kevalaM tu tapoDanAH // BrP_74.67 //
{brahmovAca: }
viprARAM purataH sTitvA vinItaH prAha gOtamaH //* BrP_74.68 //
{gOtama uvAca: }
Bavanta eva SaraRaM pUtaM mAM kartum arhaTa //* BrP_74.69 //
{brahmovAca: }
tataH provAca BagavAn viGnarAq brAhmaREr vftaH //* BrP_74.70 //
{viGnarAja uvAca: }
nEveyaM mriyate tatra nEva jIvati tatra kim /
vadAmo 'smin susaMdigDe nizkftiM gatim eva vA // BrP_74.71 //
{gOtama uvAca: }
kaTam utTAsyatIyaM gOr aTa cAsmiMS ca nizkftim /
vaktum arhaTa tat sarvaM karizye 'ham asaMSayam // BrP_74.72 //
{brAhmaRA UcuH: }
sarvezAM ca matenAyaM vadizyati ca budDimAn /
etad vAkyam aTAsmAkaM pramARaM tava gOtama // BrP_74.73 //
{brahmovAca: }
brAhmaREH preryamARo 'sO gOtamena balIyasA /
viGnakfd brahmavapuzA prAha sarvAn idaM vacaH // BrP_74.74 //
{viGnarAja uvAca: }
sarvezAM ca matenAhaM vadizyAmi yaTArTavat /
anumanyantu munayo madvAkyaM gOtamo 'pi ca // BrP_74.75 //
maheSvarajawAjUwe brahmaRo 'vyaktajanmanaH /
kamaRqalusTitaM vAri tizWatIti hi SuSruma // BrP_74.76 //
tad Anayasva tarasA tapasA niyamena ca /
tenABiziYca gAm etAM Bagavan Buvam ASritAm /
tato vatsyAmahe sarve pUrvavat tava veSmani // BrP_74.77 //
{brahmovAca: }
ity uktavati viprendre brAhmaRAnAM ca saMsadi /
tatrApatat puzpavfzwir jayaSabdo vyavarData /
tataH kftAYjalir namro gOtamo vAkyam abravIt // BrP_74.78 //
{gOtama uvAca: }
tapasAgniprasAdena devabrahmaprasAdataH /
BavatAM ca prasAdena matsaMkalpo 'nusiDyatAm // BrP_74.79 //
{brahmovAca: }
evam astv iti taM viprA ApfcCan munipuMgavam /
svAni sTAnAni te jagmuH samfdDAny annavAriBiH // BrP_74.80 //
yAtezu tezu viprezu BrAtrA saha gaReSvaraH /
jayayA saha suprItaH kftakftyo nyavartata // BrP_74.81 //
gatezu brahmavfndezu gaReSe ca gate taTA /
gOtamo 'pi muniSrezWas tapasA hatakalmazaH // BrP_74.82 //
DyAyaMs tadarTaM sa muniH kim idaM mama saMsTitam /
ity evaM bahuSo DyAyaY jYAnena jYAtavAn dvija // BrP_74.83 //
niScitya devakAryArTam AtmanaH kilbizAM gatim /
lokAnAm upakAraM ca SaMBoH prIRanam eva ca // BrP_74.84 //
umAyAH prIRanaM cApi gaNgAnayanam eva ca /
sarvaM SreyaskaraM manye mayi nEva ca kilbizam // BrP_74.85 //
ity evaM manasA DyAyan suprIto 'BUd dvijottamaH /
ArADya jagatAm ISaM trinetraM vfzaBaDvajam // BrP_74.86 //
Anayizye saricCrezWAM prItA 'stu girijA mama /
sapatnI jagadambAyA maheSvarajawAsTitA // BrP_74.87 //
evaM hi saMkalpya munipravIraH BrP_74.88a
sa gOtamo brahmagirer jagAma BrP_74.88b
kElAsam ADizWitam ugraDanvanA BrP_74.88c
surArcitaM priyayA brahmavfndEH BrP_74.88d
{nArada uvAca: }
kElAsaSiKaraM gatvA gOtamo BagavAn fziH /
kiM cakAra tapo vApi kAM cakre stutim uttamAm // BrP_75.1 //
{brahmovAca: }
giriM gatvA tato vatsa vAcaM saMyamya gOtamaH /
AstIrya sa kuSAn prAjYaH kElAse parvatottame // BrP_75.2 //
upaviSya Sucir BUtvA stotraM cedaM tato jagO /
apatat puzpavfzwiS ca stUyamAne maheSvare // BrP_75.3 //
{gOtama uvAca: }
BogArTinAM Bogam aBIpsitaM ca BrP_75.4a
dAtuM mahAnty azwavapUMzi Datte BrP_75.4b
somo janAnAM guRavanti nityaM BrP_75.4c
devaM mahAdevam iti stuvanti BrP_75.4d
kartuM svakIyEr vizayEH suKAni BrP_75.5a
BartuM samastaM sacarAcaraM ca BrP_75.5b
saMpattaye hy asya vivfdDaye ca BrP_75.5c
mahImayaM rUpam itISvarasya BrP_75.5d
sfzweH sTiteH saMharaRAya BUmer BrP_75.6a
ADAram ADAtum apAM svarUpam BrP_75.6b
Beje SivaH SAntatanur janAnAM BrP_75.6c
suKAya DarmAya jagat pratizWitam BrP_75.6d
kAlavyavasTAm amftasravaM ca BrP_75.7a
jIvasTitiM sfzwim aTo vinASanam BrP_75.7b
mudaM prajAnAM suKam unnatiM ca BrP_75.7c
cakre 'rkacandrAgnimayaM SarIram BrP_75.7d
vfdDiM gatiM Saktim aTAkzarARi BrP_75.8a
jIvavyavasTAM mudam apy anekAm BrP_75.8b
srazwuM kftaM vAyur itISarUpaM BrP_75.8c
tvaM vetsi nUnaM Bagavan Bavantam BrP_75.8d
BedEr vinA nEva kftir na Darmo BrP_75.9a
nAtmIyam anyan na diSo 'ntarikzam BrP_75.9b
dyAvApfTivyO na ca BuktimuktI BrP_75.9c
tasmAd idaM vyomavapus taveSa BrP_75.9d
DarmaM vyavasTApayituM vyavasya BrP_75.10a
fksAmaSAstrARi yajuS ca SAKAH BrP_75.10b
loke ca gATAH smftayaH purARam BrP_75.10c
ityAdiSabdAtmakatAm upEti BrP_75.10d
yazwA kratur yAny api sADanAni BrP_75.11a
ftvikpradeSaM PaladeSakAlAH BrP_75.11b
tvam eva SaMBo paramArTatattvaM BrP_75.11c
vadanti yajYANgamayaM vapus te BrP_75.11d
kartA pradAtA pratiBUH pradAnaM BrP_75.12a
sarvajYasAkzI puruzaH paraS ca BrP_75.12b
pratyAtmaBUtaH paramArTarUpas BrP_75.12c
tvam eva sarvaM kim u vAgvilAsEH BrP_75.12d
na vedaSAstrEr guruBiH pradizwo BrP_75.13a
na nAsi budDyAdiBir apraDfzyaH BrP_75.13b
ajo 'prameyaH SivaSabdavAcyas BrP_75.13c
tvam asti satyaM Bagavan namas te BrP_75.13d
AtmEkatAM svaprakftiM kadAcid BrP_75.14a
Ekzac CivaH saMpad iyaM mameti BrP_75.14b
pfTak tadEvABavad apratarkya BrP_75.14c
acintyapraBAvo bahuviSvamUrtiH BrP_75.14d
BAve 'BivfdDA ca Bave Bave ca BrP_75.15a
svakAraRaM kAraRam AsTitA ca BrP_75.15b
nityA SivA sarvasulakzaRA vA BrP_75.15c
vilakzaRA viSvakarasya SaktiH BrP_75.15d
utpAdanaM saMsTitir annavfdDi BrP_75.16a
layAH satAM yatra sanAtanAs te BrP_75.16b
ekEva mUrtir na samasti kiMcid BrP_75.16c
asADyam asyA dayitA harasya BrP_75.16d
yadarTam annAni DanAni jIvA BrP_75.17a
yacCanti kurvanti tapAMsi DarmAn BrP_75.17b
sApIyam ambA jagato janitrI BrP_75.17c
priyA tu somasya mahAsukIrtiH BrP_75.17d
yad IkzitaM kANkzati vAsavo 'pi BrP_75.18a
yannAmato maNgalam ApnuyAc ca BrP_75.18b
yA vyApya viSvaM vimalIkaroti BrP_75.18c
somA sadA somasamAnarUpA BrP_75.18d
brahmAdijIvasya carAcarasya BrP_75.19a
budDyakzicEtanyamanaHsuKAni BrP_75.19b
yasyAH prasAdAt Palavanti nityaM BrP_75.19c
vAgISvarI lokaguroH suramyA BrP_75.19d
caturmuKasyApi mano malInaM BrP_75.20a
kim anyajantor iti cintya mAtA BrP_75.20b
gaNgAvatAraM viviDEr upAyEH BrP_75.20c
sarvaM jagat pAvayituM cakAra BrP_75.20d
SrutIH samAlakzya harapraButvaM BrP_75.21a
viSvasya lokaH sakalEH pramAREH BrP_75.21b
kftvA ca DarmAn buBuje ca BogAn BrP_75.21c
viBUtir ezA tu sadASivasya BrP_75.21d
kAryakriyAkArakasADanAnAM BrP_75.22a
vedoditAnAm aTa lOkikAnAm BrP_75.22b
yat sADyam utkfzwatamaM priyaM ca BrP_75.22c
proktA ca sA sidDir anAdikartuH BrP_75.22d
DyAtvA varaM brahma paraM praDAnaM BrP_75.23a
yat sAraBUtaM yad upAsitavyam BrP_75.23b
yat prApya muktA na punar Bavanti BrP_75.23c
sadyogino muktir umApatiH saH BrP_75.23d
yaTA yaTA SaMBur ameyamAyA BrP_75.24a
rUpARi Datte jagato hitAya BrP_75.24b
tadyogayogyAni taTEva Datse BrP_75.24c
pativratAtvaM tvayi mAtar evam BrP_75.24d
{brahmovAca: }
ity evaM stuvatas tasya purastAd vfzaBaDvajaH /
umayA sahitaH SrImAn gaReSAdigaREr vftaH // BrP_75.25 //
sAkzAd Agatya taM SaMBuH prasanno vAkyam abravIt //* BrP_75.26 //
{Siva uvAca: }
kiM te gOtama dAsyAmi BaktistotravratEH SuBEH /
parituzwo 'smi yAcasva devAnAm api duzkaram // BrP_75.27 //
{brahmovAca: }
iti SrutvA jaganmUrter vAkyaM vAkyaviSAradaH /
harzabAzpaparItANgo gOtamaH paryacintayat // BrP_75.28 //
aho dEvam aho Darmo hy aho vE viprapUjanam /
aho lokagatiS citrA aho DAtar namo 'stu te // BrP_75.29 //
{gOtama uvAca: }
jawAsTitAM SuBAM gaNgAM dehi me tridaSArcita /
yadi tuzwo 'si deveSa trayIDAma namo 'stu te // BrP_75.30 //
{ISvara uvAca: }
trayARAm upakArArTaM lokAnAM yAcitaM tvayA /
Atmanas tUpakArAya tad yAcasvAkutoBayaH // BrP_75.31 //
{gOtama uvAca: }
stotreRAnena ye BaktAs tvAM ca devIM stuvanti vE /
sarvakAmasamfdDAH syur etad Di varayAmy aham // BrP_75.32 //
{brahmovAca: }
evam astv iti deveSaH parituzwo 'bravId vacaH /
anyAn api varAn matto yAcasva vigatajvaraH // BrP_75.33 //
evam uktas tu harzeRa gOtamaH prAha SaMkaram //* BrP_75.34 //
{gOtama uvAca: }
imAM devIM jawAsaMsTAM pAvanIM lokapAvanIm /
tava priyAM jagannATa utsfja brahmaRo girO // BrP_75.35 //
sarvAsAM tIrTaBUtA tu yAvad gacCati sAgaram /
brahmahatyAdipApAni manovAkkAyikAni ca // BrP_75.36 //
snAnamAtreRa sarvARi vilayaM yAntu SaMkara /
candrasUryoparAge ca ayane vizuve taTA // BrP_75.37 //
saMkrAntO vEDftO puRya- tIrTezv anyezu yat Palam /
asyAs tu smaraRAd eva tat puRyaM jAyatAM hara // BrP_75.38 //
SlAGyaM kfte tapaH proktaM tretAyAM yajYakarma ca /
dvApare yajYadAne ca dAnam eva kalO yuge // BrP_75.39 //
yugaDarmAS ca ye sarve deSaDarmAs taTEva ca /
deSakAlAdisaMyoge yo Darmo yatra Sasyate // BrP_75.40 //
yad anyatra kftaM puRyaM snAnadAnAdisaMyamEH /
asyAs tu smaraRAd eva tat puRyaM jAyatAM hara // BrP_75.41 //
yatra yatra tv iyaM yAti yAvat sAgaragAminI /
tatra tatra tvayA BAvyam eza cAstu varo varaH // BrP_75.42 //
yojanAnAM tUpari tu daSa yAvac ca saMKyayA /
tadantarapravizwAnAM mahApAtakinAm api // BrP_75.43 //
tat pitFRAM ca tezAM ca snAnAyAgacCatAM Siva /
snAne cApy antare mftyor muktiBAjo Bavantu vE // BrP_75.44 //
ekataH sarvatIrTAni svargamartyarasAtale /
ezA teByo viSizwA tu alaM SaMBo namo 'stu te // BrP_75.45 //
{brahmovAca: }
tad gOtamavacaH SrutvA taTAstv ity abravIc CivaH /
asyAH parataraM tIrTaM na BUtaM na Bavizyati // BrP_75.46 //
satyaM satyaM punaH satyaM vede ca parinizWitam /
sarvezAM gOtamI puRyA ity uktvAntaraDIyata // BrP_75.47 //
tato gate Bagavati lokapUjite BrP_75.48a
tadAjYayA pUrRabalaH sa gOtamaH BrP_75.48b
jawAM samAdAya saridvarAM tAM BrP_75.48c
surEr vfto brahmagiriM viveSa BrP_75.48d
tatas tu gOtame prApte jawAm AdAya nArada /
puzpavfzwir aBUt tatra samAjagmuH sureSvarAH // BrP_75.49 //
fzayaS ca mahABAgA brAhmaRAH kzatriyAs taTA /
jayaSabdena taM vipraM pUjayanto mudAnvitAH // BrP_75.50 //
{nArada uvAca: }
maheSvarajawAjuwAd gaNgAm AdAya gOtamaH /
Agatya brahmaRaH puRye tataH kim akarod girO // BrP_76.1 //
{brahmovAca: }
AdAya gOtamo gaNgAM SuciH prayatamAnasaH /
pUjito devaganDarvEs taTA girinivAsiBiH // BrP_76.2 //
girer mUrDni jawAM sTApya smaran devaM trilocanam /
uvAca prAYjalir BUtvA gaNgAM sa dvijasattamaH // BrP_76.3 //
{gOtama uvAca: }
trilocanajawodBUte sarvakAmapradAyini /
kzamasva mAtaH SAntAsi suKaM yAhi hitaM kuru // BrP_76.4 //
{brahmovAca: }
evam uktA gOtamena gaNgA provAca gOtamam /
divyarUpaDarA devI divyasraganulepanA // BrP_76.5 //
{gaNgovAca: }
gacCeyaM devasadanam aTavApi kamaRqalum /
rasAtalaM vA gacCeyaM jAtas tvaM satyavAg asi // BrP_76.6 //
{gOtama uvAca: }
trayARAm upakArArTaM lokAnAM yAcitA mayA /
SaMBunA ca taTA dattA devi tan nAnyaTA Bavet // BrP_76.7 //
{brahmovAca: }
tad gOtamavacaH SrutvA gaNgA mene dvijeritam /
treDAtmAnaM viBajyATa svargamartyarasAtale // BrP_76.8 //
svarge caturDA vyagamat saptaDA martyamaRqale /
rasAtale caturDEva sEvaM paYcadaSAkftiH // BrP_76.9 //
sarvatra sarvaBUtEva sarvapApavinASinI /
sarvakAmapradA nityaM sEva vede pragIyate // BrP_76.10 //
martyA martyagatAm eva paSyanti na talaM gatAm /
nEva svargagatAM martyAH paSyanty ajYAnabudDayaH // BrP_76.11 //
yAvat sAgaragA devI tAvad devamayI smftA /
utsfzwA gOtamenEva prAyAt pUrvArRavaM prati // BrP_76.12 //
tato devarziBir juzwAM mAtaraM jagataH SuBAm /
gOtamo muniSArdUlaH pradakziRam aTAkarot // BrP_76.13 //
trilocanaM sureSAnaM praTamaM pUjya gOtamaH /
uBayos tIrayoH snAnaM karomIti daDe matim // BrP_76.14 //
smftamAtras tadA tatrA- virAsIt karuRArRavaH /
tatra snAnaM kaTaM siDyed ity evaM Sarvam abravIt // BrP_76.15 //
kftAYjalipuwo BUtvA Baktinamras trilocanam //* BrP_76.16 //
{gOtama uvAca: }
devadeva maheSAna tIrTasnAnaviDiM mama /
brUhi samyaN maheSAna lokAnAM hitakAmyayA // BrP_76.17 //
{Siva uvAca: }
maharze SfRu sarvaM ca viDiM godAvarIBavam /
pUrvaM nAndImuKaM kftvA dehaSudDiM viDAya ca // BrP_76.18 //
brAhmaRAn BojayitvA ca tezAm AjYAM pragfhya ca /
brahmacaryeRa gacCanti patitAlApavarjitAH // BrP_76.19 //
yasya hastO ca pAdO ca manaS cEva susaMyatam /
vidyA tapaS ca kIrtiS ca sa tIrTaPalam aSnute // BrP_76.20 //
BAvaduzwiM parityajya svaDarmaparinizWitaH /
SrAntasaMvAhanaM kurvan dadyAd annaM yaTocitam // BrP_76.21 //
akiMcaneByaH sADuByo dadyAd vastrARi kambalAn /
SfRvan harikaTAM divyAM taTA gaNgAsamudBavAm /
anena viDinA gacCan samyak tIrTaPalaM laBet // BrP_76.22 //
{brahmovAca: }
tryambakaS ca iti prAha gOtamaM muniBir vftam //* BrP_77.1 //
{Siva uvAca: }
dvihastamAtre tIrTAni saMBavizyanti gOtama /
sarvatrAhaM saMnihitaH sarvakAmapradas taTA // BrP_77.2 //
{brahmovAca: }
gaNgAdvAre prayAge ca taTA sAgarasaMgame /
etezu puRyadA puMsAM muktidA sA BagIraTI // BrP_7.3 //
narmadA tu saricCrezWA parvate 'marakaRwake /
yamunA saMgatA tatra praBAse tu sarasvatI // BrP_77.4 //
kfzRA BImaraTI cEva tuNgaBadrA tu nArada /
tisfRAM saMgamo yatra tat tIrTaM muktidaM nfRAm // BrP_77.5 //
payouzRI saMgatA yatra tatratyA tac ca muktidam /
iyaM tu gOtamI vatsa yatra kvApi mamAjYayA // BrP_77.6 //
sarvezAM sarvadA nFRAM snAnAn muktiM pradAsyati /
kiMcitkAle puRyatamaM kiMcittIrTaM surAgame // BrP_77.7 //
sarvezAM sarvadA tIrTaM gOtamI nAtra saMSayaH /
tisraH kowyo 'rDakowI ca yojanAnAM Satadvaye // BrP_77.8 //
tIrTAni muniSArdUla saMBavizyanti gOtama /
iyaM mAheSvarI gaNgA gOtamI vEzRavIti ca // BrP_77.9 //
brAhmI godAvarI nandA sunandA kAmadAyinI /
brahmatejaHsamAnItA sarvapApapraRASanI // BrP_77.10 //
smaraRAd eva pApOGa- hantrI mama sadA priyA /
paYcAnAm api BUtAnAm ApaH SrezWatvam AgatAH // BrP_77.11 //
tatrApi tIrTaBUtAs tu tasmAd ApaH parAH smftAH /
tAsAM BAgIraTI SrezWA tAByo 'pi gOtamI taTA // BrP_77.12 //
AnItA sajawA gaNgA asyA nAnyac CuBAvaham /
svarge Buvi tale vApi tIrTaM sarvArTadaM mune // BrP_77.13 //
{brahmovAca: }
ity etat kaTitaM putra gOtamAya mahAtmane /
sAkzAd DareRa tuzwena mayA tava niveditam // BrP_77.14 //
evaM sA gOtamI gaNgA sarveByo 'py aDikA matA /
tatsvarUpaM ca kaTitaM kuto 'nyA SravaRaspfhA // BrP_77.15 //
{nArada uvAca: }
dviviDA sEva gaditA ekApi surasattama /
eko Bedas tu kaTito brAhmaRenAhfto yataH // BrP_78.1 //
kzatriyeRAparo 'py aMSo jawAsv eva vyavasTitaH /
Bavasya devadevasya Ahftas tad vadasva me // BrP_78.2 //
{brahmovAca: }
vEvasvatAnvaye jAta ikzvAkukulasaMBavaH /
purA vE sagaro nAma rAjAsId atiDArmikaH // BrP_78.3 //
yajvA dAnaparo nityaM DarmAcAravicAravAn /
tasya BAryAdvayaM cAsIt patiBaktiparAyaRam // BrP_78.4 //
tasya vE saMtatir nABUd iti cintAparo 'Bavat /
vasizWaM gfham AhUya saMpUjya viDivat tataH // BrP_78.5 //
uvAca vacanaM rAjA saMtateH kAraRaM prati /
iti tadvacanaM SrutvA DyAtvA rAjAnam abravIt // BrP_78.6 //
{vasizWa uvAca: }
sapatnIkaH sadA rAjann fzipUjAparo Bava //* BrP_78.7 //
{brahmovAca: }
ity uktvA sa munir vipra yaTAsTAnaM jagAma ha /
ekadA tasya rAjarzer gfham AgAt taponiDiH // BrP_78.8 //
tasyarzeH pUjanaM cakre sa saMtuzwo 'bravId vacam /
varaM brUhi mahABAgety ukte putrAn sa cAvfRot // BrP_78.9 //
sa muniH prAha rAjAnam ekasyAM vaMSaDArakaH /
putro BUyAt taTAnyasyAM zazwisAhasrakaM sutAH // BrP_78.10 //
varaM dattvA munO yAte putrA jAtAH sahasraSaH /
sa yajYAn subahUMS cakre hayameDAn sudakziRAn // BrP_78.11 //
ekasmin hayameDe vE dIkzito viDivan nfpaH /
putrAn nyayojayad rAjA sasEnyAn hayarakzaRe // BrP_78.12 //
kvacid antaram AsAdya hayaM jahre SatakratuH /
mArgamARAS ca te putrA nEvApaSyan hayaM tadA // BrP_78.13 //
sahasrARAM taTA zazwir nAnAyudDaviSAradAH /
tezu paSyatsu rakzAMsi putrezu sagarasya hi // BrP_78.14 //
prokzitaM tad DayaM nItvA te rasAtalam Agaman /
rAkzasAn mAyayA yuktAn nEvApaSyanta sAgarAH // BrP_78.15 //
na dfzwvA te hayaM putrAH sagarasya balIyasaH /
itaS cetaS carantas te nEvApaSyan hayaM tadA // BrP_78.16 //
devalokaM tadA jagmuH parvatAMS ca sarAMsi ca /
vanAni ca vicinvanto nEvApaSyan hayaM tadA // BrP_78.17 //
kftasvastyayano rAjA ftvigBiH kftamaNgalaH /
adfzwvA tu paSuM ramyaM rAjA cintAm upeyivAn // BrP_78.18 //
awantaH sAgarAH sarve devalokam upAgaman /
hayaM tam anucinvantas tatrApi na hayo 'Bavat // BrP_78.19 //
tato mahIM samAjagmuH parvatAMS ca vanAni ca /
tatrApi ca hayaM nEva dfzwavanto nfpAtmajAH // BrP_78.20 //
etasminn antare tatra dEvI vAg aBavat tadA /
rasAtale hayo badDa Aste nAnyatra sAgarAH // BrP_78.21 //
iti SrutvA tato vAkyaM gantukAmA rasAtalam /
aKanan pfTivIM sarvAM paritaH sAgarAs tataH // BrP_78.22 //
te kzuDArtA mfdaM SuzkAM Bakzayantas tv aharniSam /
nyaKanaMS cApi jagmuS ca satvarAs te rasAtalam // BrP_78.23 //
tAn AgatAn BUpasutAn sAgarAn balinaH kftIn /
SrutvA rakzAMsi saMtrastA vyagaman kapilAntikam // BrP_78.24 //
kapilo 'pi mahAprAjYas tatra Sete rasAtale /
purA ca sADitaM tena devAnAM kAryam uttamam // BrP_78.25 //
vinidreRa tataH SrAntaH sidDe kArye surAn prati /
abravIt kapilaH SrImAn nidrAsTAnaM prayacCaTa // BrP_78.26 //
rasAtalaM dadus tasmE punar Aha surAn muniH /
yo mAm utTApayen mando BasmI BUyAc ca satvaram // BrP_78.27 //
tataH Saye talagato no cen na svapna eva hi /
taTety uktaH suragaREs tatra Sete rasAtale // BrP_78.28 //
tasya praBAvaM te jYAtvA rAkzasA mAyayA yutAH /
sAgarARAM ca sarvezAM vaDopAyaM pracakrire // BrP_78.29 //
vinA yudDena te BItA rAkzasAH satvarAs tadA /
Agatya yatra sa muniH kapilaH kopano mahAn // BrP_78.30 //
SirodeSe hayaM te vE badDvATa tvarayAnvitAH /
dUre sTitvA mOninaS ca prekzantaH kiM Baved iti // BrP_78.31 //
tatas tu sAgarAH sarve nirviSanto rasAtalam /
dadfSus te hayaM badDaM SayAnaM puruzaM taTA // BrP_78.32 //
taM menire ca hartAraM kratuhantAram eva ca /
enaM hatvA mahApApaM nayAmo 'SvaM nfpAntikam // BrP_78.33 //
kecid UcuH paSuM badDaM nayAmo 'nena kiM Palam /
tadAhur apare SUrA rAjAnaH SAsakA vayam // BrP_78.34 //
utTApyEnaM mahApApaM hanmaH kzAtreRa varcasA /
te taM jaGnur muniM pAdEr bruvanto nizWurARi ca // BrP_78.35 //
tataH kopena mahatA kapilo munisattamaH /
sAgarAn IkzayAm Asa tAn kopAd BasmasAt karot // BrP_78.36 //
jajvalus te tatas tatra sAgarAH sarva eva hi /
tat tu sarvaM na jAnAti dIkzitaH sagaro nfpaH // BrP_78.37 //
nAradaH kaTayAm Asa sagarAya mahAtmane /
kapilasya tu saMsTAnaM hayasyApi tu saMsTitim // BrP_78.38 //
rAkzasAnAM tu vikftiM sAgarARAM ca nASanam /
tataS cintAparo rAjA kartavyaM nAvabuDyata // BrP_78.39 //
aparo 'pi sutaS cAsId asamaYjA iti SrutaH /
sa tu bAlAMs taTA pOrAn mOrKyAt kzipati cAmBasi // BrP_78.40 //
sagaro 'py aTa vijYaptaH pOrEH saMmilitEs tadA /
durnayaM tasya taM jYAtvA tataH krudDo 'bravIn nfpaH // BrP_78.41 //
svAn amAtyAMs tadA rAjA deSatyAgaM karotv ayam /
asamaYjAH kzatraDarma- tyAgI vE bAlaGAtakaH // BrP_78.42 //
sagarasya tu tad vAkyaM SrutvAmAtyAs tvarAnvitAH /
tatyajur nfpateH putram asamaYjA gato vanam // BrP_78.43 //
sAgarA brahmaSApena nazwAH sarve rasAtale /
eko 'pi ca vanaM prApta idAnIM kA gatir mama // BrP_78.44 //
aMSumAn iti viKyAtaH putras tasyAsamaYjasaH /
AnAyya bAlakaM rAjA kAryaM tasmE nyavedayat // BrP_78.45 //
kapilaM ca samArADya aMSumAn api bAlakaH /
sagarAya hayaM prAdAt tataH pUrRo 'Bavat kratuH // BrP_78.46 //
tasyApi putras tejasvI dilIpa iti DArmikaH /
tasyApi putro matimAn BagIraTa iti SrutaH // BrP_78.47 //
pitAmahAnAM sarvezAM gatiM SrutvA suduHKitaH /
sagaraM nfpaSArdUlaM papracCa vinayAnvitaH // BrP_78.48 //
sAgarARAM tu sarvezAM nizkftis tu kaTaM Bavet /
BagIraTaM nfpaH prAha kapilo vetti putraka // BrP_78.49 //
tasya tad vacanaM SrutvA bAlaH prAyAd rasAtalam /
kapilaM ca namaskftvA sarvaM tasmE nyavedayat // BrP_78.50 //
sa munis tu ciraM DyAtvA tapasArADya SaMkaram /
jawAjalena svapitFn AplAvya nfpasattama // BrP_78.51 //
tataH kftArTo BavitA tvaM ca te pitaras taTA /
taTA karomIti muniM praRamya punar abravIt // BrP_78.52 //
kva gacCe 'haM muniSrezWa kartavyaM cApi tad vada //* BrP_78.53 //
{kapila uvAca: }
kElAsaM taM naraSrezWa gatvA stuhi maheSvaram /
tapaH kuru yaTASakti tataS cepsitam Apsyasi // BrP_78.54 //
{brahmovAca: }
tac CrutvA sa muner vAkyaM muniM natvA tv agAn nagam /
kElAsaM sa Sucir BUtvA bAlo bAlakriyAnvitaH /
tapase niScayaM kftvA uvAca sa BagIraTaH // BrP_78.55 //
{BagIraTa uvAca: }
bAlo 'haM bAlabudDiS ca bAlacandraDara praBo /
nAhaM kimapi jAnAmi tataH prIto Bava praBo // BrP_78.56 //
vAgBir manoBiH kftiBiH kadAcin BrP_78.57a
mamopakurvanti hite ratA ye BrP_78.57b
teByo hitArTaM tv iha cAmareSa BrP_78.57c
somaM namasyAmi surAdipUjyam BrP_78.57d
utpAdito yEr aBivarDitaS ca BrP_78.58a
samAnagotraS ca samAnaDarmA BrP_78.58b
tezAm aBIzwAni SivaH karotu BrP_78.58c
bAlendumOliM praRato 'smi nityam BrP_78.58d
{brahmovAca: }
evaM tu bruvatas tasya purastAd aBavac CivaH /
vareRa cCandayAno vE BagIraTam uvAca ha // BrP_78.59 //
{Siva uvAca: }
yan na sADyaM suragaREr deyaM tat te mayA Druvam /
vadasva nirBayo BUtvA BagIraTa mahAmate // BrP_78.60 //
{brahmovAca: }
BagIraTaH praRamyeSaM hfzwaH provAca SaMkaram //* BrP_78.61 //
{BagIraTa uvAca: }
jawAsTitAM pitFRAM me pAvanAya saridvarAm /
tAm eva dehi deveSa sarvam AptaM tato Bavet // BrP_78.62 //
{brahmovAca: }
maheSo 'pi vihasyATa BagIraTam uvAca ha //* BrP_78.63 //
{Siva uvAca: }
dattA mayeyaM te putra punas tAM stuhi suvrata //* BrP_78.64 //
{brahmovAca: }
tad devavacanaM SrutvA tadarTaM tu tapo mahat /
stutiM cakAra gaNgAyA BaktyA prayatamAnasaH // BrP_78.65 //
tasyA api prasAdaM ca prApya bAlo 'py abAlavat /
gaNgAM maheSvarAt prAptAm AdAyAgAd rasAtalam // BrP_78.66 //
nyavedayat sa munaye kapilAya mahAtmane /
yaToditaprakAreRa gaNgAM saMsTApya yatnataH // BrP_78.67 //
pradakziRam aTAvartya kftAYjalipuwo 'bravIt //* BrP_78.68 //
{BagIraTa uvAca: }
devi me pitaraH SApAt kapilasya mahAmuneH /
prAptAs te vigatiM mAtas tasmAt tAn pAtum arhasi // BrP_78.69 //
{brahmovAca: }
taTety uktvA suranadI sarvezAm upakArikA /
lokAnAm upakArArTaM pitFRAM pAvanAya ca // BrP_78.70 //
agastyapItasyAmBoDeH pUraRAya viSezataH /
smaraRAd eva pApAnAM nASAya suranimnagA // BrP_78.71 //
BagIraToditaM cakre rasAtalatale sTitAn /
BasmIBUtAn nfpasutAn sAgarAMS ca viSezataH // BrP_78.72 //
vinirdagDAn aTAplAvya KAtapUram aTAkarot /
tato meruM samAplAvya sTitAM bAlo 'bravIn nfpaH // BrP_78.73 //
karmaBUmO tvayA BAvyaM taTety AgAd DimAlayam /
himavatparvatAt puRyAd BArataM varzam aByagAt // BrP_78.74 //
tanmaDyataH puRyanadI prAyAt pUrvArRavaM prati /
evam ezApi te proktA gaNgA kzAtrA mahAmune // BrP_78.75 //
mAheSvarI vEzRavI ca sEva brAhmI ca pAvanI /
BAgIraTI devanadI himavacCiKarASrayA // BrP_78.76 //
maheSvarajawAvAri evaM dvEviDyam Agatam /
vinDyasya dakziRe gaNgA gOtamI sA nigadyate /
uttare sApi vinDyasya BAgIraTy aBiDIyate // BrP_78.77 //
{nArada uvAca: }
na manas tfptim ADatte kaTAH SfRvat tvayeritAH /
pfTak tIrTaPalaM SrotuM pravfttaM mama mAnasam // BrP_79.1 //
kramaSo brAhmaRAnItAM gaNgAM me praTamaM vada /
pfTak tIrTaPalaM puRyaM setihAsaM yaTAkramam // BrP_79.2 //
{brahmovAca: }
tIrTAnAM ca pfTag BAvaM PalaM mAhAtmyam eva ca /
sarvaM vaktuM na Saknomi na ca tvaM SravaRe kzamaH // BrP_79.3 //
taTApi kiMcid vakzyAmi SfRu nArada yatnataH /
yAny uktAni ca tIrTAni SrutivAkyAni yAni ca // BrP_79.4 //
tAni vakzyAmi saMkzepAn namaskftvA trilocanam /
yatrAsO BagavAn AsIt pratyakzas tryambako mune // BrP_79.5 //
tryambakaM nAma tat tIrTaM BuktimuktipradAyakam /
vArAham aparaM tIrTaM trizu lokezu viSrutam // BrP_79.6 //
tasya rUpaM pravakzyAmi nAma vizRor yaTABavat /
purA devAn parABUya yajYam AdAya rAkzasaH // BrP_79.7 //
rasAtalam anuprAptaH sinDusena iti SrutaH /
yajYe talam anuprApte niryajYA hy aBavan mahI // BrP_79.8 //
nAyaM loko 'sti na paro yajYe nazwa itItvarAH /
surAs tam eva viviSU rasAtalam anudvizam // BrP_79.9 //
nASaknuvaMs tu taM jetuM devA indrapurogamAH /
vizRuM purARapuruzaM gatvA tasmE nyavedayan // BrP_79.10 //
rAkzasasya tu tat karma yajYaBraMSam aSezataH /
tataH provAca BagavAn vArAhaM vapur AsTitaH // BrP_79.11 //
SaNKacakragadApARir gatvA cEva rasAtalam /
Anayizye maKaM puRyaM hatvA rAkzasapuMgavAn // BrP_79.12 //
svaH prayAntu surAH sarve vyetu vo mAnaso jvaraH /
yena gaNgA talaM prAptA paTA tenEva cakraDfk // BrP_79.13 //
jagAma tarasA putra BuvaM BittvA rasAtalam /
sa varAhavapuH SrImAn rasAtalanivAsinaH // BrP_79.14 //
rAkzasAn dAnavAn hatvA muKe DftvA mahADvaram /
vArAharUpI BagavAn maKam AdAya yajYaBuk // BrP_79.15 //
yena prApa talaM vizRuH paTA tenEva Satrujit /
muKe nyasya mahAyajYaM niScakrAma rasAtalAt // BrP_79.16 //
tatra brahmagirO devAH pratIkzAM cakrire hareH /
paTas tasmAd viniHsftya gaNgAsravaRam aByagAt // BrP_79.17 //
prAkzAlayac ca svANgAni asfgliptAni nArada /
gaNgAmBasA tatra kuRqaM vArAham aBavat tataH // BrP_79.18 //
muKe nyastaM mahAyajYaM devAnAM purato hariH /
dattavAMs tridaSaSrezWo muKAd yajYo 'ByajAyata // BrP_79.19 //
tataH praBfti yajYANgaM praDAnaM sruva ucyate /
vArAharUpam aBavad evaM vE kAraRAntarAt // BrP_79.20 //
tasmAt puRyatamaM tIrTaM vArAhaM sarvakAmadam /
tatra snAnaM ca dAnaM ca sarvakratuPalapradam // BrP_79.21 //
tatra sTito 'pi yaH kaScit pitFn smarati puRyakft /
vimuktAH sarvapApeByaH pitaraH svargam ApnuyuH // BrP_79.22 //
{brahmovAca: }
kuSAvartasya mAhAtmyam ahaM vaktuM na te kzamaH /
tasya smaraRamAtreRa kftakftyo Baven naraH // BrP_80.1 //
kuSAvartam iti KyAtaM narARAM sarvakAmadam /
kuSenAvartitaM yatra gOtamena mahAtmanA // BrP_80.2 //
kuSenAvartayitvA tu AnayAm Asa tAM muniH /
tatra snAnaM ca dAnaM ca pitFRAM tfptidAyakam // BrP_80.3 //
nIlagaNgA saricCrezWA niHsftA nIlaparvatAt /
tatra snAnAdi yat kiMcit karoti prayato naraH // BrP_80.4 //
sarvaM tad akzayaM vidyAt pitFRAM tfptidAyakam /
viSrutaM trizu lokezu kapotaM tIrTam uttamam // BrP_80.5 //
tasya rUpaM ca vakzyAmi mune SfRu mahAPalam /
tatra brahmagirO kaScid vyADaH paramadAruRaH // BrP_80.6 //
hinasti brAhmaRAn sADUn yatIn gopakziRo mfgAn /
evaMBUtaH sa pApAtmA kroDano 'nftaBAzaRaH // BrP_80.7 //
BIzaRAkftir atyugro nIlAkzo hrasvabAhukaH /
danturo nazwanAsAkzo hrasvapAt pfTukukzikaH // BrP_80.8 //
hrasvodaro hrasvaBujo vikfto gardaBasvanaH /
pASahastaH pApacittaH pApizWaH saDanuH sadA // BrP_80.9 //
tasya BAryA taTABUtA apatyAny api nArada /
tayA tu preryamARo 'sO viveSa gahanaM vanam // BrP_80.10 //
sa jaGAna mfgAn pApaH pakziRo bahurUpiRaH /
paYjare prAkzipat kAMScij jIvamAnAMs taTetarAn // BrP_80.11 //
kzuDayA paritaptANgo vihvalas tfzayA taTA /
BrAntadeSo bahutaraM nyavartata gfhaM prati // BrP_80.12 //
tato 'parAhRe saMprApte nivftte maDumADave /
kzaRAt taqid garjitaM ca sABraM cEvABavat tadA // BrP_80.13 //
vavO vAyuH sASmavarzo vAriDArAtiBIzaRaH /
sa gacCaMl lubDakaH SrAntaH panTAnaM nAvabuDyata // BrP_80.14 //
jalaM sTalaM gartam aTo panTAnam aTavA diSaH /
na buboDa tadA pApaH SrAntaH SaraRam apy aTa // BrP_80.15 //
kva gacCAmi kva tizWeyaM kiM karomIty acintayat /
sarvezAM prARinAM prARAn AhartAhaM yaTAntakaH // BrP_80.16 //
mamApy antakaraM BUtaM saMprAptaM cASmavarzaRam /
trAtAraM nEva paSyAmi SilAM vA vfkzam antike // BrP_80.17 //
evaM bahuviDaM vyADo vicintyApaSyad antike /
vane vanaspatim iva nakzatrARAM yaTAtrijam // BrP_80.18 //
mfgARAM ca yaTA siMham ASramARAM gfhADipam /
indriyARAM mana iva trAtAraM prARinAM nagam // BrP_80.19 //
SrezWaM viwapinaM SuBraM SAKApallavamaRqitam /
tam ASrityopavizwo 'BUt klinnavAsA sa lubDakaH // BrP_80.20 //
smaran BAryAm apatyAni jIveyur aTavA na vA /
etasminn antare tatra cAstaM prApto divAkaraH // BrP_80.21 //
tam eva nagam ASritya kapoto BAryayA saha /
putrapOtrEH parivfto hy Aste tatra nagottame // BrP_80.22 //
suKena nirBayo BUtvA sutfptaH prIta eva ca /
bahavo vatsarA yAtA vasatas tasya pakziRaH // BrP_80.23 //
pativratA tasya BAryA suprItA tena cEva hi /
koware tannage SrezWe jalavAyvagnivarjite // BrP_80.24 //
BAryAputrEH parivftaH sarvadAste kapotakaH /
tasmin dine dEvavaSAt kapotaS ca kapotakI // BrP_80.25 //
BakzyArTaM tu uBO yAtO kapoto nagam aByagAt /
sApi dEvavaSAt putra paYjarasTEva vartate // BrP_80.26 //
gfhItA lubDakenATa jIvamAneva vartate /
kapotako 'py apatyAni mAtfhInAny udIkzya ca // BrP_80.27 //
varzaM ca BIzaRaM prAptam astaM yAto divAkaraH /
svakowaraM tayA hInam Alokya vilalApa saH // BrP_80.28 //
tAM badDAM paYjarasTAM vA na buboDa kapotarAw /
anvAreBe kapoto vE priyAyA guRakIrtanam // BrP_80.29 //
nAdyApy AyAti kalyARI mama harzavivarDinI /
mama Darmasya jananI mama dehasya ceSvarI // BrP_80.30 //
DarmArTakAmamokzARAM sEva nityaM sahAyinI /
tuzwe hasantI ruzwe ca mama duHKapramArjanI // BrP_80.31 //
saKI mantrezu sA nityaM mama vAkyaratA sadA /
nAdyApy AyAti kalyARI saMprayAte 'pi BAskare // BrP_80.32 //
na jAnAti vrataM mantraM dEvaM DarmArTam eva ca /
pativratA patiprARA patimantrA patipriyA // BrP_80.33 //
nAdyApy AyAti kalyARI kiM karomi kva yAmi vA /
kiM me gfhaM kAnanaM ca tayA hInaM hi dfSyate // BrP_80.34 //
tayA yuktaM SriyA yuktaM BIzaRaM vApi SoBanam /
nAdyApy AyAti me kAntA yayA gfham udIritam // BrP_80.35 //
vinAnayA na jIvizye tyaje vApi priyAM tanum /
kiM kurvantu tv apatyAni luptaDarmas tv ahaM punaH // BrP_80.36 //
evaM vilapatas tasya Bartur vAkyaM niSamya sA /
paYjarasTEva sA vAkyaM BartAram idam abravIt // BrP_80.37 //
{kapotaky uvAca: }
atrAham asmi badDEva vivaSAsmi Kagottama /
AnItAhaM lubDakena badDA pASEr mahAmate // BrP_80.38 //
DanyAsmy anugfhItAsmi patir vakti guRAn mama /
sato vApy asato vApi kftArTAhaM na saMSayaH // BrP_80.39 //
tuzwe Bartari nArIRAM tuzwAH syuH sarvadevatAH /
viparyaye tu nArIRAm avaSyaM nASam ApnuyAt // BrP_80.40 //
tvaM dEvaM tvaM praBur mahyaM tvaM suhft tvaM parAyaRam /
tvaM vrataM tvaM paraM brahma svargo mokzas tvam eva ca // BrP_80.41 //
mA cintAM kuru kalyARa Darme budDiM sTirAM kuru /
tvatprasAdAc ca BuktA hi BogAS ca viviDA mayA /
alaM Kedena majjena Darme budDiM kuru sTirAm // BrP_80.43 //
{brahmovAca: }
iti SrutvA priyAvAkyam uttatAra nagottamAt /
yatra sA paYjarasTA tu kapotI vartate tvaram // BrP_80.44 //
tAm Agatya priyAM dfzwvA mftavac cApi lubDakam /
mocayAmIti tAm Aha niScezwo lubDako 'DunA // BrP_80.45 //
mA muYcasva mahABAga jYAtvA saMbanDam asTiram /
lubDAnAM KecarA hy annaM jIvo jIvasya cASanam // BrP_80.46 //
nAparADaM smarAmy asya DarmabudDiM sTirAM kuru /
gurur agnir dvijAtInAM varRAnAM brAhmaRo guruH // BrP_80.47 //
patir eva guruH strIRAM sarvasyAByAgato guruH /
aByAgatam anuprAptaM vacanEs tozayanti ye // BrP_80.48 //
tezAM vAgISvarI devI tfptA Bavati niScitam /
tasyAnnasya pradAnena Sakras tfptim avApnuyAt // BrP_80.49 //
pitaraH pAdaSOcena annAdyena prajApatiH /
tasyopacArAd vE lakzmIr vizRunA prItim ApnuyAt // BrP_80.50 //
Sayane sarvadevAs tu tasmAt pUjyatamo 'tiTiH /
aByAgatam anuSrAntaM sUryoQaM gfham Agatam /
taM vidyAd devarUpeRa sarvakratuPalo hy asO // BrP_80.51 //
aByAgataM SrAntam anuvrajanti BrP_80.52a
devAS ca sarve pitaro 'gnayaS ca BrP_80.52b
tasmin hi tfpte mudam Apnuvanti BrP_80.52c
gate nirASe 'pi ca te nirASAH BrP_80.52d
tasmAt sarvAtmanA kAnta duHKaM tyaktvA SamaM vraja /
kftvA tizWa SuBAM budDiM DarmakftyaM samAcara // BrP_80.53 //
upakAro 'pakAraS ca pravarAv iti saMmatO /
upakArizu sarvo 'pi karoty upakftiM punaH // BrP_80.54 //
apakArizu yaH sADuH puRyaBAk sa udAhftaH //* BrP_80.55 //
{kapota uvAca: }
Avayor anurUpaM ca tvayoktaM sADu manyase /
kiMtu vaktavyam apy asti tac CfRuzva varAnane // BrP_80.56 //
sahasraM Barate kaScic Catam anyo daSAparaH /
AtmAnaM ca suKenAnyo vayaM kazwodaraMBarAH // BrP_80.57 //
gartaDAnyaDanAH kecit kuSUlaDanino 'pare /
GawakziptaDanAH kecic caYcukziptaDanA vayam // BrP_80.58 //
pUjayAmi kaTaM SrAntam aByAgatam imaM SuBe //* BrP_80.59 //
{kapoty uvAca: }
agnir ApaH SuBA vARI tfRakAzWAdikaM ca yat /
etad apy arTine deyaM SItArto lubDakas tv ayam // BrP_80.60 //
{brahmovAca: }
etac CrutvA priyAvAkyaM vfkzam Aruhya pakzirAw /
AlokayAm Asa tadA vahniM dUraM dadarSa ha // BrP_80.61 //
sa tu gatvA vahnideSaM caYcunolmukam Aharat /
puro 'gniM jvAlayAm Asa lubDakasya kapotakaH // BrP_80.62 //
SuzkakAzWAni parRAni tfRAni ca punaH punaH /
agnO nikzepayAm Asa niSITe sa kapotarAw // BrP_80.63 //
tam agniM jvalitaM dfzwvA lubDakaH SItaduHKitaH /
avaSAni svakANgAni pratApya suKam AptavAn // BrP_80.64 //
kzuDAgninA dahyamAnaM vyADaM dfzwvA kapotakI /
mA muYcasva mahABAga iti BartAram abravIt // BrP_80.65 //
svaSarIreRa duHKArtaM lubDakaM prIRayAmi tam /
izwAtiTInAM ye lokAs tAMs tvaM prApnuhi suvrata // BrP_80.66 //
{kapota uvAca: }
mayi tizWati nEvAyaM tava Darmo viDIyate /
izwAtiTir BavAmIha anujAnIhi mAM SuBe // BrP_80.67 //
{brahmovAca: }
ity uktvAgniM trir Avartya smaran devaM caturBujam /
viSvAtmakaM mahAvizRuM SaraRyaM Baktavatsalam // BrP_80.68 //
yaTAsuKaM juzasveti vadann agniM taTAviSat /
taM dfzwvAgnO kziptajIvaM lubDako vAkyam abravIt // BrP_80.69 //
{lubDaka uvAca: }
aho mAnuzadehasya Dig jIvitam idaM mama /
yad idaM pakzirAjena madarTe sAhasaM kftam // BrP_80.70 //
{brahmovAca: }
evaM bruvantaM taM lubDaM pakziRI vAkyam abravIt //* BrP_80.71 //
{kapotaky uvAca: }
mAM tvaM muYca mahABAga dUraM yAty eza me patiH //* BrP_80.72 //
{brahmovAca: }
tasyAs tad vacanaM SrutvA paYjarasTAM kapotakIm /
lubDako mocayAm Asa tarasA BItavat tadA // BrP_80.73 //
sApi pradakziRaM kftvA patim agniM tadA jagO //* BrP_80.74 //
{kapoty uvAca: }
strIRAm ayaM paro Darmo yad Bartur anuveSanam /
vede ca vihito mArgaH sarvalokezu pUjitaH // BrP_80.75 //
vyAlagrAhI yaTA vyAlaM bilAd udDarate balAt /
evaM tv anugatA nArI saha BartrA divaM vrajet // BrP_80.76 //
tisraH kowyo 'rDakowI ca yAni romARi mAnuze /
tAvatkAlaM vaset svarge BartAraM yAnugacCati // BrP_80.77 //
namaskftvA BuvaM devAn gaNgAM cApi vanaspatIn /
ASvAsya tAny apatyAni lubDakaM vAkyam abravIt // BrP_80.78 //
{kapoty uvAca: }
tvatprasAdAn mahABAga upapannaM mamedfSam /
apatyAnAM kzamasveha BartrA yAmi trivizwapam // BrP_80.79 //
{brahmovAca: }
ity uktvA pakziRI sADvI praviveSa hutASanam /
pravizwAyAM hutavahe jayaSabdo nyavartata // BrP_80.80 //
gagane sUryasaMkASaM vimAnam atiSoBanam /
tadArUQO suraniBO daMpatI dadfSe tataH // BrP_80.81 //
harzeRa procatur uBO lubDakaM vismayAnvitam //* BrP_80.82 //
{daMpatI UcatuH: }
gacCAvas tridaSasTAnam Apfzwo 'si mahAmate /
AvayoH svargasopAnam atiTis tvaM namo 'stu te // BrP_80.83 //
{brahmovAca: }
vimAnavaram ArUQO tO dfzwvA lubDako 'pi saH /
saDanuH paYjaraM tyaktvA kftAYjalir aBAzata // BrP_80.84 //
{lubDaka uvAca: }
na tyaktavyo mahABAgO deyaM kiMcid ajAnate /
aham atrAtiTir mAnyo nizkftiM vaktum arhaTaH // BrP_80.85 //
{daMpatI UcatuH: }
gOtamIM gacCa BadraM te tasyAH pApaM nivedaya /
tatrEvAplavanAt pakzaM sarvapApEr vimokzyase // BrP_80.86 //
muktapApaH punas tatra gaNgAyAm avagAhane /
aSvameDaPalaM puRyaM prApya puRyo Bavizyasi // BrP_80.87 //
saridvarAyAM gOtamyAM brahmavizRvISasaMBuvi /
punar AplavanAd eva tyaktvA dehaM malImasam // BrP_80.88 //
vimAnavaram ArUQaH svargaM gantAsy asaMSayam //* BrP_80.89 //
{brahmovAca: }
tac CrutvA vacanaM tAByAM taTA cakre sa lubDakaH /
vimAnavaram ArUQo divyarUpaDaro 'Bavat // BrP_80.90 //
divyamAlyAmbaraDaraH pUjyamAno 'psarogaREH /
kapotaS ca kapotI ca tftIyo lubDakas taTA /
gaNgAyAS ca praBAveRa sarve vE divam Akraman // BrP_80.91 //
tataH praBfti tat tIrTaM kApotam iti viSrutam /
tatra snAnaM ca dAnaM ca pitfpUjanam eva ca // BrP_80.92 //
japayajYAdikaM karma tad AnantyAya kalpate //* BrP_80.93 //
{brahmovAca: }
kArttikeyaM paraM tIrTaM kOmAram iti viSrutam /
yannAmaSravaRAd eva kulavAn rUpavAn Bavet // BrP_81.1 //
nihate tArake dEtye svasTe jAte trivizwape /
kArttikeyaM sutaM jyezWaM prItyA provAca pArvatI // BrP_81.2 //
yaTAsuKaM BuNkzva BogAMs trElokye manasaH priyAn /
mamAjYayA prItamanAH pituS cEva prasAdataH // BrP_81.3 //
evam uktaH sa vE mAtrA viSAKo devatAstriyaH /
yaTAsuKaM balAd reme devapatnyo 'pi remire // BrP_81.4 //
tataH saMBujyamAnAsu devapatnIzu nArada /
nASaknuvan vArayituM kArttikeyaM divOkasaH // BrP_81.5 //
tato nivedayAm AsuH pArvatyE putrakarma tat /
asakfd vAryamARo 'pi mAtrA devEH sa SaktiDfk // BrP_81.6 //
nEvAsAv akarod vAkyaM strIzv Asaktas tu zaRmuKaH /
aBiSApaBayAd BItA pArvatI paryacintayat // BrP_81.7 //
putrasnehAt taTEveSA devAnAM kAryasidDaye /
devapatnyaS ciraM rakzyA iti matvA punaH punaH // BrP_81.8 //
yasyAM tu ramate skandaH pArvatI tv api tAdfSI /
tadrUpam AtmanaH kftvA vartayAm Asa pArvatI // BrP_81.9 //
indrasya varuRasyApi BAryAm AhUya zaRmuKaH /
yAvat paSyati tasyAM tu mAtfrUpam apaSyata // BrP_81.10 //
tAm apAsya namasyATa punar anyAm aTAhvayat /
tasyAM tu mAtfrUpaM sa prekzya lajjAm upeyivAn // BrP_81.11 //
evaM bahvIzu tad rUpaM dfzwvA mAtfmayaM jagat /
iti saMcintya gANgeyo vErAgyam agamat tadA // BrP_81.12 //
sa tu mAtfkftaM jYAtvA pravfttasya nivartanam /
nivAryaS ced ahaM BogAt kiMtu pUrvaM pravartitaH // BrP_81.13 //
tasmAn mAtfkftaM sarvaM mama hAsyAspadaM tv iti /
lajjayA parayA yukto gOtamIm agamat tadA // BrP_81.14 //
iyaM ca mAtfrUpA me SfRotu mama BAzitam /
itaH strInAmaDeyaM yan mama mAtfsamaM matam // BrP_81.15 //
evaM jYAtvA lokanATaH pArvatyA saha SaMkaraH /
putraM nivArayAm Asa vfttam ity abravId guruH // BrP_81.16 //
tataH surapatiH prItaH kiM dadAmIti cintayan /
kftAYjalipuwaH skandaH pitaraM punar abravIt // BrP_81.17 //
{skanda uvAca: }
senApatiH surapatis tava putro 'ham ity api /
alam etena deveSa kiM varEH surapUjita // BrP_81.18 //
aTavA dAtukAmo 'si lokAnAM hitakAmyayA /
yAce 'haM nAtmanA deva tad anujYAtum arhasi // BrP_81.19 //
mahApAtakinaH kecid gurudArABigAminaH /
atrAplavanamAtreRa DOtapApA Bavantu te // BrP_81.20 //
ApnuvantUttamAM jAtiM tiryaYco 'pi sureSvara /
kurUpo rUpasaMpattim atra snAnAd avApnuyAt // BrP_81.21 //
{brahmovAca: }
evam astv iti taM SaMBuH pratyanandat suteritam /
tataH praBfti tat tIrTaM kArttikeyam iti Srutam /
tatra snAnaM ca dAnaM ca sarvakratuPalapradam // BrP_81.22 //
{brahmovAca: }
yat KyAtaM kfttikAtIrTaM kArttikeyAd anantaram /
tasya SravaRamAtreRa somapAnaPalaM laBet // BrP_82.1 //
purA tArakanASAya Bavareto 'pibat kaviH /
retogarBaM kaviM dfzwvA fzipatnyo 'spfhan mune // BrP_82.2 //
saptarzIRAm ftusnAtAM varjayitvA tv arunDatIm /
tAsu garBaH samaBavat zawsu strIzu tadAgnitaH // BrP_82.3 //
tapyamAnAs tu SoBizWA ftusnAtAs tu tA mune /
kiM kurmaH kva nu gacCAmaH kiM kftvA sukftaM Bavet // BrP_82.4 //
ity uktvA tA miTo gaNgAM vyagrA gatvA vyapIqayan /
tAByas te niHsftA garBAH PenarUpAs tadAmBasi // BrP_82.5 //
amBasA tv ekatAM prAptA vAyunA sarva eva hi /
ekarUpas tadA tAByaH zaRmuKaH samajAyata // BrP_82.6 //
srAvayitvA tu tAn garBAn fzipatnyo gfhAn yayuH /
tAsAM vikftarUpARi dfzwvA te fzayo 'bruvan // BrP_82.7 //
gamyatAM gamyatAM SIGraM svErI vfttir na yujyate /
strIRAm iti tato vatsa nirastAH patiBis tu tAH // BrP_82.8 //
tato duHKaM samAvizwAs tyaktAH svapatiBiS ca zaw /
tA dfzwvA nAradaH prAha kArttikeyo harodBavaH // BrP_82.9 //
gANgeyo 'gniBavaS ceti viKyAtas tArakAntakaH /
taM yAntu na cirAd eva prIto BogaM pradAsyati // BrP_82.10 //
devarzer vacanAd eva samaByetya ca zaRmuKam /
kfttikAH svayam evEtad yaTAvfttaM nyavedayat // BrP_82.11 //
tAByo vAkyaM kfttikAByaH kArttikeyo 'numanya ca /
gOtamIM yAntu sarvAS ca snAtvApUjya maheSvaram // BrP_82.12 //
ezyAmi cAhaM tatrEva yAsyAmi suramandiram /
taTety uktvA kfttikAS ca snAtvA gaNgAM ca gOtamIm // BrP_82.13 //
deveSvaraM ca saMpUjya kArttikeyAnuSAsanAt /
deveSvaraprasAdena prayayuH suramandiram // BrP_82.14 //
tataH praBfti tat tIrTaM kfttikAtIrTam ucyate /
kArttikyAM kfttikAyoge tatra yaH snAnam Acaret // BrP_82.15 //
sarvakratuPalaM prApya rAjA Bavati DArmikaH /
tattIrTasmaraRaM vApi yaH karoti SfRoti ca /
sarvapApavinirmukto dIrGam Ayur avApnuyAt // BrP_82.16 //
{brahmovAca: }
daSASvameDikaM tIrTaM tac CfRuzva mahAmune /
yasya SravaRamAtreRa hayameDaPalaM laBet // BrP_83.1 //
viSvakarmasutaH SrImAn viSvarUpo mahAbalaH /
tasyApi praTamaH putras tatputro BOvano viBuH // BrP_83.2 //
puroDAH kaSyapas tasya sarvajYAnaviSAradaH /
tam apfcCan mahAbAhur BOvanaH sArvaBOvanaH // BrP_83.3 //
yakzye 'haM hayameDES ca yugapad daSaBir mune /
ity apfcCad guruM vipraM kva yakzyAmi surAn iti // BrP_83.4 //
so 'vadad devayajanaM tatra tatra nfpottama /
yatra yatra dvijaSrezWAH prAvartanta mahAkratUn // BrP_83.5 //
tatrABavann fzigaRA Artvijye maKamaRqale /
yugapad daSameDAni pravfttAni puroDasA // BrP_83.6 //
pUrRatAM nAyayus tAni dfzwvA cintAparo nfpaH /
vihAya devayajanaM punar anyatra tAn kratUn // BrP_83.7 //
upAkrAmat taTA tatra viGnadozAs tam AyayuH /
dfzwvApUrRAMs tato yajYAn rAjA gurum aBAzata // BrP_83.8 //
{rAjovAca: }
deSadozAt kAladozAn mama dozAt tavApi vA /
pUrRatAM nApnuvanti sma daSameDAni vAjinaH // BrP_83.9 //
{brahmovAca: }
tataS ca duHKito rAjA kaSyapena puroDasA /
gIzpater BrAtaraM jyezWaM gatvA saMvartam UcatuH // BrP_83.10 //
{kaSyapaBOvanAv UcatuH: }
Bagavan yugapat kAryARy aSvameDAni mAnada /
daSa saMpUrRatAM yAnti taM deSaM taM guruM vada // BrP_83.11 //
{brahmovAca: }
tato DyAtvA fziSrezWaH saMvarto BOvanaM tadA /
abravId gacCa brahmARaM guruM deSaM vadizyati // BrP_83.12 //
BOvano 'pi mahAprAjYaH kaSyapena mahAtmanA /
Agatya mAm abravIc ca guruM deSAdikaM ca yat // BrP_83.13 //
tato 'ham abravaM putra BOvanaM kaSyapaM taTA /
gOtamIM gacCa rAjendra sa deSaH kratupuRyavAn // BrP_83.14 //
ayam eva guruH SrezWaH kaSyapo vedapAragaH /
guror asya prasAdena gOtamyAS ca prasAdataH // BrP_83.15 //
ekena hayameDena tatra snAnena vA punaH /
setsyanti tatra yajYAS ca daSameDAni vAjinaH // BrP_83.16 //
tac CrutvA BOvano rAjA gOtamItIram aByagAt /
kaSyapena sahAyena hayameDAya dIkzitaH // BrP_83.17 //
tataH pravftte yajYeSe hayameDe mahAkratO /
saMpUrRe tu tadA rAjA pfTivIM dAtum udyataH // BrP_83.18 //
tato 'ntarikze vAg uccEr uvAca nfpasattamam /
pUjayitvA sTitaM viprAn ftvijo 'Ta sadaspatIn // BrP_83.19 //
{AkASavAg uvAca: }
puroDase kaSyapAya saSElavanakAnanAm /
pfTivIM dAtukAmena dattaM sarvaM tvayA nfpa // BrP_83.20 //
BUmidAnaspfhAM tyaktvA annaM dehi mahAPalam /
nAnnadAnasamaM puRyaM trizu lokezu vidyate // BrP_83.21 //
viSezatas tu gaNgAyAH SradDayA puline mune /
tvayA tu hayameDo 'yaM kftaH sabahudakziRaH /
kftakftyo 'si BadraM te nAtra kAryA vicAraRA // BrP_83.22 //
{brahmovAca: }
taTApi dAtukAmaM taM mahI provAca BOvanam //* BrP_83.23 //
{pfTivy uvAca: }
viSvakarmaja sArvaBOma mA mAM dehi punaH punaH /
nimajje 'haM salilasya maDye tasmAn na dIyatAm // BrP_83.24 //
{brahmovAca: }
tataS ca BOvano BItaH kiM deyam iti cAbravIt /
punaS covAca sA pfTvI BOvanaM brAhmaREr vftam // BrP_83.25 //
{BUmy uvAca: }
tilA gAvo DanaM DAnyaM yat kiMcid gOtamItawe /
sarvaM tad akzayaM dAnaM kiM mAM BOvana dAsyasi // BrP_83.26 //
gaNgAtIraM samASritya grAsam ekaM dadAti yaH /
tenAhaM sakalA dattA kiM mAM BOvana dAsyasi // BrP_83.27 //
{brahmovAca: }
tad Buvo vacanaM SrutvA BOvanaH sArvaBOvanaH /
taTeti matvA vipreByo hy annaM prAdAt suvistaram // BrP_83.28 //
tataH praBfti tat tIrTaM daSASvameDikaM viduH /
daSAnAm aSvameDAnAM PalaM snAnAd avApyate // BrP_83.29 //
{brahmovAca: }
pESAcaM tIrTam aparaM pUjitaM brahmavAdiBiH /
tasya svarUpaM vakzyAmi gOtamyA dakziRe tawe // BrP_84.1 //
girir brahmagireH pArSve aYjano nAma nArada /
tasmiY SEle munivara SApaBrazwA varApsarA // BrP_84.2 //
aYjanA nAma tatrAsId uttamANgena vAnarI /
kesarI nAma tadBartA adriketi taTAparA // BrP_84.3 //
sApi kesariRo BAryA SApaBrazwA varApsarA /
uttamANgena mArjArI sApy Aste 'Yjanaparvate // BrP_84.4 //
dakziRArRavam aByAgAt kesarI lokaviSrutaH /
etasminn antare 'gastyo 'YjanaM parvatam aByagAt // BrP_84.5 //
aYjanA cAdrikA cEva agastyam fzisattamam /
pUjayAm Asatur uBe yaTAnyAyaM yaTAsuKam // BrP_84.6 //
tataH prasanno BagavAn AhoBe vriyatAM varaH /
te Ahatur uBe 'gastyaM putrO dehi munISvara // BrP_84.7 //
sarveByo balinO SrezWO sarvalokopakArakO /
taTety uktvA muniSrezWo jagAmASAM sa dakziRAm // BrP_84.8 //
tataH kadAcit te kAle aYjanA cAdrikA taTA /
gItaM nftyaM ca hAsyaM ca kurvatyO girimUrDani // BrP_84.9 //
vAyuS ca nirftiS cApi te dfzwvA sasmitO surO /
kAmAkrAntaDiyO coBO tadA satvaram IyatuH // BrP_84.10 //
BArye BavetAm uBayor AvAM devO varapradO /
te apy Ucatur astv etad remAte girimUrDani // BrP_84.11 //
aYjanAyAM taTA vAyor hanumAn samajAyata /
adrikAyAM ca nirfter adrir nAma piSAcarAw // BrP_84.12 //
punas te Ahatur uBe putrO jAtO muner varAt /
Avayor vikftaM rUpam uttamANgena dUzitam // BrP_84.13 //
SApAc CacIpates tatra yuvAm AjYAtum arhaTaH /
tataH provAca BagavAn vAyuS ca nirftis taTA // BrP_84.14 //
gOtamyAM snAnadAnAByAM SApamokzo Bavizyati /
ity uktvA tAv uBO prItO tatrEvAntaraDIyatAm // BrP_84.15 //
tato 'YjanAM samAdAya adriH pESAcamUrtimAn /
BrAtur hanumataH prItyE snApayAm Asa mAtaram // BrP_84.16 //
taTEva hanumAn gaNgAm AdAyAdrim atitvaran /
mArjArarUpiRIM nItvA gOtamyAs tIram AptavAn // BrP_84.17 //
tataH praBfti tat tIrTaM pESAcaM cAYjanaM taTA /
brahmaRo girim AsAdya sarvakAmapradaM SuBam // BrP_84.18 //
yojanAnAM tripaYcASan mArjAraM pUrvato Bavet /
mArjArasaMjYitAt tasmAd DanUmantaM vfzAkapim // BrP_84.19 //
PenAsaMgamam AKyAtaM sarvakAmapradaM SuBam /
tasya svarUpaM vyuzwiS ca tatrEva procyate SuBA // BrP_84.20 //
{brahmovAca: }
kzuDAtIrTam iti KyAtaM SfRu nArada tanmanAH /
kaTyamAnaM mahApuRyaM sarvakAmapradaM nfRAm // BrP_85.1 //
fzir AsIt purA kaRvas tapasvI vedavittamaH /
pariBramann ASramARi kzuDayA paripIqitaH // BrP_85.2 //
gOtamasyASramaM puRyaM samfdDaM cAnnavAriRA /
AtmAnaM ca kzuDAyuktaM samfdDaM cApi gOtamam // BrP_85.3 //
vIkzya kaRvo 'Ta vEzamyaM vErAgyam agamat tadA /
gOtamo 'pi dvijaSrezWo hy ahaM tapasi nizWitaH // BrP_85.4 //
samena yAcYAyuktA syAt tasmAd gOtamaveSmani /
na Bokzye 'haM kzuDArto 'pi pIqite 'pi kalevare // BrP_85.5 //
gacCeyaM gOtamIM gaNgAm arjayeyaM ca saMpadam /
iti niScitya meDAvI gatvA gaNgAM ca pAvanIm // BrP_85.6 //
snAtvA Sucir yatamanA upaviSya kuSAsane /
tuzwAva gOtamIM gaNgAM kzuDAM ca paramApadam // BrP_85.7 //
{kaRva uvAca: }
namo 'stu gaNge paramArtihAriRi BrP_85.8a
namaH kzuDe sarvajanArtikAriRi BrP_85.8b
namo maheSAnajawodBave SuBe BrP_85.8c
namo mahAmftyumuKAd vinisfte BrP_85.8d
puRyAtmanAM SAntarUpe kroDarUpe durAtmanAm /
saridrUpeRa sarvezAM tApapApApahAriRi // BrP_85.9 //
kzuDArUpeRa sarvezAM tApapApaprade namaH /
namaH Sreyaskari devi namaH pApapratardini /
namaH SAntikari devi namo dAridryanASini // BrP_85.10 //
{brahmovAca: }
ity evaM stuvatas tasya purastAd aBavad dvayam /
ekaM gANgaM manohAri hy aparaM BIzaRAkfti /
punaH kftAYjalir BUtvA namaskftvA dvijottamaH // BrP_85.11 //
{kaRva uvAca: }
sarvamaNgalamANgalye brAhmi mAheSvari SuBe /
vEzRavi tryambake devi godAvari namo 'stu te // BrP_85.12 //
tryambakasya jawodBUte gOtamasyAGanASini /
saptaDA sAgaraM yAnti godAvari namo 'stu te // BrP_85.13 //
sarvapApakftAM pApe DarmakAmArTanASini /
duHKaloBamayi devi kzuDe tuByaM namo namaH // BrP_85.14 //
{brahmovAca: }
tat kaRvavacanaM SrutvA suprIte Ahatur dvijam //* BrP_85.15 //
{gaNgAkzuDe UcatuH: }
aBIzwaM vada kalyARa varAn varaya suvrata //* BrP_85.16 //
{brahmovAca: }
provAca praRato gaNgAM kaRvaH kzuDAM yaTAkramam //* BrP_85.17 //
{kaRva uvAca: }
dehi devi manojYAni kAmAni viBavaM mama /
Ayur vittaM ca BuktiM ca muktiM gaNge prayacCa me // BrP_85.18 //
{brahmovAca: }
ity uktvA gOtamIM gaNgAM kzuDAM cAha dvijottamaH //* BrP_85.19 //
{kaRva uvAca: }
mayi madvaMSaje cApi kzuDe tfzRe daridriRi /
yAhi pApatare rUkze na BUyAs tvaM kadAcana // BrP_85.20 //
anena stavena ye vE tvAM stuvanti kzuDAturAH /
tezAM dAridryaduHKAni na Baveyur varo 'paraH // BrP_85.21 //
asmiMs tIrTe mahApuRye snAnadAnajapAdikam /
ye kurvanti narA BaktyA lakzmIBAjo Bavantu te // BrP_85.22 //
yas tv idaM paWate stotraM tIrTe vA yadi vA gfhe /
tasya dAridryaduHKeByo na BayaM syAd varo 'paraH // BrP_85.23 //
{brahmovAca: }
evam astv iti coktvA te kaRvaM yAte svam Alayam /
tataH praBfti tat tIrTaM kARvaM gANgaM kzuDABiDam /
sarvapApaharaM vatsa pitFRAM prItivarDanam // BrP_85.25 //
{brahmovAca: }
asti brahman mahAtIrTaM cakratIrTam iti Srutam /
tatra snAnAn naro BaktyA harer lokam avApnuyAt // BrP_86.1 //
ekAdaSyAM tu SuklAyAm upozya pfTivIpate /
gaRikAsaMgame snAtvA prApnuyAd akzayaM padam // BrP_86.2 //
purA tatra yaTA vfttaM tan me nigadataH SfRu /
AsId viSvaDaro nAma vESyo bahuDanAnvitaH // BrP_86.3 //
uttare vayasi SrezWas tasya putro 'Bavad fze /
guRavAn rUpasaMpanno vilAsI SuBadarSanaH // BrP_86.4 //
prAReByo 'pi priyaH putraH kAle paYcatvam AgataH /
taTA dfzwvA tu taM putraM daMpatI duHKapIqitO // BrP_86.5 //
kurvAte sma tadA tena sahEva maraRe matim /
hA putra hanta kAlena pApena sudurAtmanA // BrP_86.6 //
yOvane vartamAno 'pi nIto 'si guRasAgara /
AvayoS ca taTEva tvaM prAReByo 'pi sudurlaBaH // BrP_86.7 //
itTaM tu ruditaM SrutvA daMpatyoH karuRaM yamaH /
tyaktvA nijapuraM tUrRaM kfpayAvizwamAnasaH // BrP_86.8 //
godAvaryAH SuBe tIre sTito DyAyaY janArdanam /
api svalpena kAlena prajA vfdDAH samantataH // BrP_86.9 //
iyata iti me pfTvI kaTyatAM kena pUritA /
na kaScin mriyate jantur BArAkrAntA vasuMDarA // BrP_86.10 //
tato devI gatA tUrRaM vasuDA munisattama /
yatrAsti surasaMyuktaH SakraH parapuraMjayaH /
dfzwvA vasuMDarAm indraH praRipatyedam abravIt // BrP_86.11 //
{indra uvAca: }
kim AgamanakAryaM ta iti me pfTvi kaTyatAm //* BrP_86.12 //
{DarovAca: }
BAreRa guruRA Sakra pIqitAhaM vinA vaDam /
kAraRaM prazwum AyAtA kim idaM kaTyatAM mama // BrP_86.13 //
{brahmovAca: }
iti SrutvA mahIvAkyam indro vacanam abravIt //* BrP_86.14 //
{indra uvAca: }
kAraRaM yadi nAma syAt tadAnIM jYAyate mayA /
surARAM hi patir yasmAd ahaM sarvAsu medini // BrP_86.15 //
{brahmovAca: }
aTa pfTvI tadA vAkyaM SrutvA cAha SacIpatim /
yama AdiSyatAM tarhi yaTA saMharate prajAH // BrP_86.16 //
iti SrutvA vaco mahyA AdizwAH sidDakiMnarAH /
yamasyAnayane SIGraM mahendreRa mahAmune // BrP_86.17 //
tatas te satvaraM yAtAH sarve vEvasvataM puram /
nEvApaSyan yamaM tatra te sidDAH saha kiMnarEH /
taTAgatya punar vegAd vArttA Sakre niveditA // BrP_86.18 //
{sidDakiMnarA UcuH: }
yamo yamapure nATa asmABir nAvalokitaH /
mahatApi suyatnena vIkzyamARaH samantataH // BrP_86.19 //
{brahmovAca: }
iti SrutvA vacas tezAM pfzwaH SakreRa vE tadA /
savitA sa pitA tasya yamaH kutrAsta ity aTa // BrP_86.20 //
{sUrya uvAca: }
Sakra godAvarItIre kftAnto vartate 'DunA /
caraMs tatra tapas tIvraM na jAne kiM nu kAraRam // BrP_86.21 //
{brahmovAca: }
iti SrutvA vaco BAnoH SakraH SaNkAm upAviSat //* BrP_86.22 //
{Sakra uvAca: }
aho kazwaM mahAkazwaM nazwA me suranATatA /
godAvaryAM tapaH kuryAd yamo vE duzwacezwitaH /
jiGfkzur matpadaM nUnaM devA iti matir mama // BrP_86.23 //
{brahmovAca: }
ity uktvA sahasendreRa AhUtaS cApsarogaRaH //* BrP_86.24 //
{indra uvAca: }
kA BavatIzu kAlasya sTitasya tapasi dvizaH /
tapaHpraRASane SaktA iti me SIGram ucyatAm // BrP_86.25 //
{brahmovAca: }
iti SakravacaH SrutvA noce kApi mahAmune /
aTa SakraH prakopeRa pratyuvAcApsarogaRam // BrP_86.26 //
{indra uvAca: }
uttaraM nAbravIt kiMcid yAmas tarhi vayaM svayam /
sajjA Bavantu vibuDAH sEnyEr AyAntu mA ciram /
GAtayAmo vayaM SatruM tapasA svargakAmukam // BrP_86.27 //
{brahmovAca: }
ity ukte sati devAnAM senA prAdurbaBUva ha /
itIndrahfdayaM jYAtvA hariRA lokaDAriRA // BrP_86.28 //
prezitaM cakriRA cakraM rakzaRAya yamasya hi /
cakraM yatrABavat tatra cakratIrTam anuttamam // BrP_86.29 //
aTendraM menakA prAha SaNkiteti vacas tadA //* BrP_86.30 //
{menakovAca: }
kAlAvalokane nAlaM kAcid asti sureSvara /
maraRaM ca varaM deva Bavato na yamAt punaH // BrP_86.31 //
rUpayOvanamatteyaM gaRikAyAcanaM praBo /
prezaRaM tat prayacCEzA svAmitvaM manyate tvayA // BrP_86.32 //
{brahmovAca: }
iti SrutvA vacas tasyAH SakraH suravareSvaraH /
AdideSAbalAM kzAmAM satkftya gaRikAM taTA // BrP_86.33 //
{Sakra uvAca: }
gaRike gacCa me kAryaM kuru sundari mA ciram /
kftakftyAgatA BUyo vallaBA me yaTA SacI // BrP_86.34 //
{brahmovAca: }
ity AkarRya vacaH SakrAd utpatya gaRikA diSaH /
kzaRena yamasAMniDyam AyAtA cArurUpiRI // BrP_86.35 //
yamAntikam anuprAptA dyotayantI diSo daSa /
salIlaM lalitaM bAlA jagO hindolakaNkalam // BrP_86.36 //
tataS cacAla kAlasya mano lolaM calAcalam /
aTonmIlya yamo netre kAmapAvakapUrite // BrP_86.37 //
tasyAM vyApArayAm Asa SreyaHSatrO mahAmune /
tato vilIya sA sadyaH sarittvam agamat tadA // BrP_86.38 //
gOtamyAM tu samAgamya gaRikAgaRakiMkarEH /
gIyamAnA gatA svarge tasya tIrTapraBAvataH // BrP_86.39 //
gacCantIM gaRikAM dfzwvA vimAnasTAM divaM prati /
vismayaM paramaM prAptaH kAlas taralalocanaH /
aTAdityena cAgatya evam ukto yamas tadA // BrP_86.40 //
{sUrya uvAca: }
kuru putra nijaM karma prajAnAM tvaM parikzayam /
paSya vAtaM sadA vAntaM sfjantaM veDasaM prajAH /
paryawantaM trilokIM mAM vahantIM vasuDAM prajAH // BrP_86.41 //
{brahmovAca: }
iti SrutvA yamo vAkyaM pitur vacanam abravIt //* BrP_86.42 //
{yama uvAca: }
etan na garhitaM karma kuryAm aham idaM Druvam /
karmaRy asmin mahAkrUre samAdezwuM na vArhasi // BrP_86.43 //
iti SrutvA ca tad vAkyaM BAnur vacanam abravIt /
kiM nAma garhitaM karma tava kartum alaM yama // BrP_86.44 //
kiM na dfzwA tvayA yAntI gaRikA gaRakiMkarEH /
gIyamAnA divaM sadyo gOtamItoyam AplutA // BrP_86.45 //
tvayA cAtra tapas tIvraM kftaM putra suduzkaram /
nEvAntaM tasya paSyAmi tasmAd gacCa nijaM puram // BrP_86.46 //
ity uktvA BagavAn BAnus tatra snAtvA gato divam /
yamo 'pi saMgame snAtvA tato nijapuraM yayO // BrP_86.47 //
BUtahApi tataH SaNkAM tatyAja ca mahAmune /
taTA dfzwvA yamaM yAntaM cakre cakraM prayARakam // BrP_86.48 //
BagavAn yatra govindo vanamAlAviBUzitaH /
iti yaH SfRuyAn martyaH paWed vApi samAhitaH // BrP_86.49 //
Apadas tasya naSyanti dIrGam Ayur avApnuyAt //* BrP_86.50 //
{brahmovAca: }
ahalyAsaMgamaM ceha tIrTaM trElokyapAvanam /
SfRu samyaN muniSrezWa tatra vfttam idaM yaTA // BrP_87.1 //
kOtukenAtimahatA mayA pUrvaM munISvara /
sfzwA kanyA bahuviDA rUpavatyo guRAnvitAH // BrP_87.2 //
tAsAm ekAM SrezWatamAM nirmame SuBalakzaRAm /
tAM bAlAM cArusarvANgIM dfzwvA rUpaguRAnvitAm // BrP_87.3 //
ko vAsyAH pozaRe Sakta iti me budDir AviSat /
na dEtyAnAM surARAM ca na munInAM taTEva ca // BrP_87.4 //
nAsty asyAH pozaRe Saktir iti me budDir anvaBUt /
guRajyezWAya viprAya tapoyuktAya DImate // BrP_87.5 //
sarvalakzaRayuktAya vedavedANgavedine /
gOtamAya mahAprAjYAm adadAM pozaRAya tAm // BrP_87.6 //
pAlayasva muniSrezWa yAvad Apsyati yOvanam /
yOvanasTAM punaH sADvIm AnayeTA mamAntikam // BrP_87.7 //
evam uktvA gOtamAya prAdAM kanyAM sumaDyamAm /
tAm AdAya muniSrezWa tapasA hatakalmazaH // BrP_87.8 //
tAM pozayitvA viDivad alaMkftya mamAntikam /
nirvikAro muniSrezWo hy ahalyAm Anayat tadA // BrP_87.9 //
tAM dfzwvA vibuDAH sarve SakrAgnivaruRAdayaH /
mama deyA sureSAna ity Ucus te pfTak pfTak // BrP_87.10 //
taTEva munayaH sADyA dAnavA yakzarAkzasAH /
tAn sarvAn AgatAn dfzwvA kanyArTam aTa saMgatAn // BrP_87.11 //
indrasya tu viSezeRa mahAMS cABUt tadA grahaH /
gOtamasya tu mAhAtmyaM gAmBIryaM DEryam eva ca // BrP_87.12 //
smftvA suvismito BUtvA mamEvam aBavat suDIH /
deyeyaM gOtamAyEva nAnyayogyA SuBAnanA // BrP_87.13 //
tasmAE eva tu tAM dAsye taTApy evam acintayam /
sarvezAM ca matir DEryaM maTitaM bAlayAnayA // BrP_87.14 //
ahalyeti surEH proktaM mayA ca fziBis tadA /
devAn fzIMs tadA vIkzya mayA tatroktam uccakEH // BrP_87.15 //
tasmE sA dIyate suBrUr yaH pfTivyAH pradakziRAm /
kftvopatizWate pUrvaM na cAnyasmE punaH punaH // BrP_87.16 //
tataH sarve suragaRAH SrutvA vAkyaM mayeritam /
ahalyArTaM surA jagmuH pfTivyAS ca pradakziRe // BrP_87.17 //
gatezu surasaMGezu gOtamo 'pi munISvara /
prayatnam akarot kiMcid ahalyArTam imaM taTA // BrP_87.18 //
etasminn antare brahman suraBiH sarvakAmaDuk /
arDaprasUtA hy aBavat tAM dadarSa sa gOtamaH // BrP_87.19 //
tasyAH pradakziRaM cakre iyam urvIti saMsmaran /
liNgasya ca sureSasya pradakziRam aTAkarot // BrP_87.20 //
tayoH pradakziRaM kftvA gOtamo munisattamaH /
sarvezAM cEva devAnAm ekaM cApi pradakziRam // BrP_87.21 //
nEvABavad Buvo gantuH saMjAtaM dvitayaM mama /
evaM niScitya sa munir mamAntikam aTAByagAt // BrP_87.22 //
namaskftvAbravId vAkyaM gOtamo mAM mahAmatiH /
kamalAsana viSvAtman namas te 'stu punaH punaH // BrP_87.23 //
pradakziRIkftA brahman mayeyaM vasuDAKilA /
yad atra yuktaM deveSa jAnIte tad BavAn svayam // BrP_87.24 //
mayA tu DyAnayogena jYAtvA gOtamam abravam /
tavEva dIyate suBrUH pradakziRam idaM kftam // BrP_87.25 //
DarmaM jAnIhi viprarze durjYeyaM nigamEr api /
arDaprasUtA suraBiH saptadvIpavatI mahI // BrP_87.26 //
kftA pradakziRA tasyAH pfTivyAH sA kftA Bavet /
liNgaM pradakziRIkftya tad eva Palam ApnuyAt // BrP_87.27 //
tasmAt sarvaprayatnena mune gOtama suvrata /
tuzwo 'haM tava DEryeRa jYAnena tapasA taTA // BrP_87.28 //
datteyam fziSArdUla kanyA lokavarA mayA /
ity uktvAhaM gOtamAya ahalyAm adadAM mune // BrP_87.29 //
jAte vivAhe te devAH kftvelAyAH pradakziRam /
SanEH SanEr aTAgatya dadfSuH sarva eva te // BrP_87.30 //
taM gOtamam ahalyAM ca dAMpatyaM prItivarDanam /
te cAgatyATa paSyanto vismitAS cABavan surAH // BrP_87.31 //
atikrAnte vivAhe tu surAH sarve divaM yayuH /
samatsaraH SacIBartA tAm Ikzya ca divaM yayO // BrP_87.32 //
tataH prItamanAs tasmE gOtamAya mahAtmane /
prAdAM brahmagiriM puRyaM sarvakAmapradaM SuBam // BrP_87.33 //
ahalyAyAM muniSrezWo reme tatra sa gOtamaH /
gOtamasya kaTAM puRyAM SrutvA Sakras trivizwape // BrP_87.34 //
tam ASramaM taM ca muniM tasya BAryAm aninditAm /
BUtvA brAhmaRavezeRa drazwum AgAc CatakratuH // BrP_87.35 //
sa dfzwvA BavanaM tasya BAryAM ca viBavaM taTA /
pApIyasIM matiM kftvA ahalyAM samudEkzata // BrP_87.36 //
nAtmAnaM na paraM deSaM kAlaM SApAd fzer Bayam /
na buboDa tadA vatsa kAmAkfzwaH SatakratuH // BrP_87.37 //
tadDyAnaparamo nityaM surarAjyena garvitaH /
saMtaptANgaH kaTaM kuryAM praveSo me kaTaM Bavet // BrP_87.38 //
evaM vasan viprarUpo nAntaraM tv aDyagacCata /
sa kadAcin mahAprAjYaH kftvA pOrvAhRikIM kriyAm // BrP_87.39 //
sahito gOtamaH SizyEr nirgataS cASramAd bahiH /
ASramaM gOtamIM viprAn DAnyAni viviDAni ca // BrP_87.40 //
drazwuM gato munivara indras taM samudEkzata /
idam antaram ity uktvA cakre kAryaM manaHpriyam // BrP_87.41 //
rUpaM kftvA gOtamasya priyepsuH sa SatakratuH /
tAM dfzwvA cArusarvANgIm ahalyAM vAkyam abravIt // BrP_87.42 //
{indra uvAca: }
Akfzwo 'haM tava guRE rUpaM smftvA sKalatpadaH /
iti bruvan hasan hastam AdAyAntaH samAviSat // BrP_87.43 //
na buboDa tv ahalyA taM jAraM mene tu gOtamam /
ramamARA yaTAsOKyaM prAgAc CizyEH sa gOtamaH // BrP_87.44 //
AgacCantaM nityam eva ahalyA priyavAdinI /
pratiyAti priyaM vakti tozayantI ca taM guREH // BrP_87.45 //
tAm adfzwvA mahAprAjYo mene tan mahad adButam /
dvArasTitaM muniSrezWaM sarve paSyanti nArada // BrP_87.46 //
agnihotrasya SAlAyA rakziRo gfhakarmiRaH /
Ucur munivaraM BItA gOtamaM vismayAnvitAH // BrP_87.47 //
{rakziRa UcuH: }
Bagavan kim idaM citraM bahir antaS ca dfSyase /
priyayAntaH pravizwo 'si taTEva ca bahir BavAn /
aho tapaHpraBAvo 'yaM nAnArUpaDaro BavAn // BrP_87.48 //
{brahmovAca: }
tac CrutvA vismitas tv antaH pravizwaH ko nu tizWati /
priye ahalye Bavati kiM mAM na pratiBAzase /
ity fzer vacanaM SrutvA ahalyA jAram abravIt // BrP_87.50 //
{ahalyovAca: }
ko BavAn munirUpeRa pApaM tvaM kftavAn asi /
iti bruvatI SayanAd utTitA satvaraM BayAt // BrP_87.51 //
sa cApi pApakfc Cakro biqAlo 'BUn muner BayAt /
trastAM ca vikftAM dfzwvA svapriyAM dUzitAM tadA // BrP_87.52 //
uvAca sa muniH kopAt kim idaM sAhasaM kftam /
iti bruvantaM BartAraM sApi novAca lajjitA // BrP_87.53 //
anvezayaMs tu taM jAraM biqAlaM dadfSe muniH /
ko BavAn iti taM prAha BasmIkuryAM mfzAvadan // BrP_87.54 //
{indra uvAca: }
kftAYjalipuwo BUtvA cEvam Aha SacIpatiH /
SacIBartA purAM BettA tapoDana puruzwutaH // BrP_87.55 //
mamedaM pApam ApannaM satyam uktaM mayAnaGa /
mahadvigarhitaM karma kftavAn asmy ahaM mune // BrP_87.56 //
smarasAyakanirBinna- hfdayAH kiM na kurvate /
brahman mayi mahApApe kzamasva karuRAniDe // BrP_87.57 //
santaH kftAparADe 'pi na rOkzyaM jAtu kurvate /
niSamya tad vaco vipro harim Aha ruzAnvitaH // BrP_87.58 //
{gOtama uvAca: }
BagaBaktyA kftaM pApaM sahasraBagavAn Bava /
tAm apy Aha muniH kopAt tvaM ca SuzkanadI Bava // BrP_87.59 //
tataH prasAdayAm Asa kaTayantI tadAkftim //* BrP_87.60 //
{ahalyovAca: }
manasApy anyapuruzaM pApizWAH kAmayanti yAH /
akzayAn yAnti narakAMs tAsAM sarve 'pi pUrvajAH // BrP_87.61 //
BUtvA prasanno Bagavann avaDAraya madvacaH /
tava rUpeRa cAgatya mAm agAt sAkziRas tv ime // BrP_87.62 //
taTeti rakziRaH procur ahalyA satyavAdinI /
DyAnenApi munir jYAtvA SAntaH prAha pativratAm // BrP_87.63 //
{gOtama uvAca: }
yadA tu saMgatA Badre gOtamyA saridISayA /
nadI BUtvA punA rUpaM prApsyase priyakfn mama // BrP_87.64 //
ity fzer vacanaM SrutvA taTA cakre pativratA /
tayA tu saMgatA devyA ahalyA gOtamapriyA // BrP_87.65 //
punas tad rUpam aBavad yan mayA nirmitaM purA /
tataH kftAYjalipuwaH surarAw prAha gOtamam // BrP_87.66 //
{indra uvAca: }
mAM pAhi muniSArdUla pApizWaM gfham Agatam /
pAdayoH patitaM dfzwvA kfpayA prAha gOtamaH // BrP_87.67 //
{gOtama uvAca: }
gOtamIM gacCa BadraM te snAnaM kuru puraMdara /
kzaRAn nirDUtapApas tvaM sahasrAkzo Bavizyasi // BrP_87.68 //
uBayaM vismayakaraM dfzwavAn asmi nArada /
ahalyAyAH punarBAvaM SacIBartA sahasradfk // BrP_87.69 //
tataH praBfti tat tIrTam ahalyAsaMgamaM SuBam /
indratIrTam iti KyAtaM sarvakAmapradaM nfRAm // BrP_87.70 //
{brahmovAca: }
tasmAd apy aparaM tIrTaM janasTAnam iti Srutam /
caturyojanavistIrRaM smaraRAn muktidaM nfRAm // BrP_88.1 //
vEvasvatAnvaye jAto rAjABUj janakaH purA /
so 'pAMpates tu tanujAm upayeme guRArRavAm // BrP_88.2 //
DarmArTakAmamokzARAM janakAM janako nfpaH /
anurUpaguRatvAc ca tasya BAryA guRArRavA // BrP_88.3 //
yAjYavalkyaS ca viprendras tasya rAjYaH purohitaH /
tam apfcCan nfpaSrezWo yAjYavalkyaM purohitam // BrP_88.4 //
{janaka uvAca: }
BuktimuktI uBe SrezWe nirRIte munisattamEH /
dAsIdAseBaturaga- raTAdyEr Buktir uttamA // BrP_88.5 //
kiMtv antavirasA Buktir muktir ekA niratyayA /
Bukter muktiH SrezWatamA BuktyA muktiM kaTaM vrajet // BrP_88.6 //
sarvasaNgaparityAgAn muktiprAptiH suduHKataH /
tad brUhi dvijaSArdUla suKAn muktiH kaTaM Bavet // BrP_88.7 //
{yAjYavalkya uvAca: }
apAMpatis tava guruH SvaSuraH priyakft taTA /
taM gatvA pfcCa nfpate upadekzyati te hitam // BrP_88.8 //
yAjYavalkyaS ca janako rAjAnaM varuRaM tadA /
gatvA cocatur avyagrO muktimArgaM yaTAkramam // BrP_88.9 //
{varuRa uvAca: }
dviDA tu saMsTitA muktiH karmadvAre 'py akarmaRi /
vede ca niScito mArgaH karma jyAyo hy akarmaRaH // BrP_88.10 //
sarvaM ca karmaRA badDaM puruzArTacatuzwayam /
akarmaREvApyata iti muktimArgo mfzocyate // BrP_88.11 //
karmaRA sarvaDAnyAni setsyanti nfpasattama /
tasmAt sarvAtmanA karma kartavyaM vEdikaM nfBiH // BrP_88.12 //
tena BuktiM ca muktiM ca prApnuvantIha mAnavAH /
akarmaRaH karma puRyaM karma cApy ASramezu ca // BrP_88.13 //
jAtyASritaM ca rAjendra tatrApi SfRu Darmavit /
ASramARi ca catvAri karmadvArARi mAnada // BrP_88.14 //
caturRAm ASramARAM ca gArhasTyaM puRyadaM smftam /
tasmAd BuktiS ca muktiS ca BavatIti matir mama // BrP_88.15 //
{brahmovAca: }
etac CrutvA tu janako yAjYavalkyaS ca budDimAn /
varuRaM pUjayitvA tu punar vacanam UcatuH // BrP_88.16 //
ko deSaH kiM ca tIrTaM syAd BuktimuktipradAyakam /
tad vadasva suraSrezWa sarvajYo 'si namo 'stu te // BrP_88.17 //
{varuRa uvAca: }
pfTivyAM BArataM varzaM daRqakaM tatra puRyadam /
tasmin kzetre kftaM karma BuktimuktipradaM nfRAm // BrP_88.18 //
tIrTAnAM gOtamI gaNgA SrezWA muktipradA nfRAm /
tatra yajYena dAnena BogAn muktim avApsyati // BrP_88.19 //
{brahmovAca: }
yAjYavalkyaS ca janako vAcaM SrutvA hy apAMpateH /
varuRena hy anujYAtO svapurIM jagmatus tadA // BrP_88.20 //
aSvameDAdikaM karma cakAra janako nfpaH /
yAjayAm Asa viprendro yAjYavalkyaS ca taM nfpam // BrP_88.21 //
gaNgAtIraM samASritya yajYAn muktim avApa rAw /
taTA janakarAjAno bahavas tatra karmaRA // BrP_88.22 //
muktiM prApur mahABAgA gOtamyAS ca prasAdataH /
tataH praBfti tat tIrTaM janasTAneti viSrutam // BrP_88.23 //
janakAnAM yajYasado janasTAnaM prakIrtitam /
caturyojanavistIrRaM smaraRAt sarvapApanut // BrP_88.24 //
tatra snAnena dAnena pitFRAM tarpaRena tu /
tIrTasya smaraRAd vApi gamanAd BaktisevanAt // BrP_88.25 //
sarvAn kAmAn avApnoti muktiM ca samavApnuyAt //* BrP_88.26 //
{brahmovAca: }
aruRA varuRA cEva nadyO puRyatare SuBe /
tayoS ca saMgamaH puRyo gaNgAyAM munisattama // BrP_89.1 //
tadutpattiM SfRuzveha sarvapApavinASinIm /
kaSyapasya suto jyezWa Adityo lokaviSrutaH // BrP_89.2 //
trElokyacakzus tIkzRAMSuH saptASvo lokapUjitaH /
tasya patnI uzA KyAtA tvAzwrI trElokyasundarI // BrP_89.3 //
BartuH pratApatIvratvam asahantI sumaDyamA /
cintayAm Asa kiM kftyaM mama syAd iti BAminI // BrP_89.4 //
tasyAH putrO mahArAjYO manur vEvasvato yamaH /
yamunA ca nadI puRyA SfRu vismayakAraRam // BrP_89.5 //
sAkarod AtmanaS CAyAm AtmarUpeRa yatnataH /
tAm abravIt tataS cozA tvaM ca matsadfSI Bava // BrP_89.6 //
BartAraM tvam apatyAni pAlayasva mamAjYayA /
yAvad AgamanaM me syAt patyus tAvat priyA Bava // BrP_89.7 //
nAKyAtavyaM tvayA kvApi apatyAnAM taTA priye /
taTety Aha ca sA CAyA nirjagAma gfhAd uzA // BrP_89.8 //
ity uktvA sA jagAmASu SAntaM rUpam aBIpsatI /
sA gatvozA gfhaM tvazwuH pitre sarvaM nyavedayat /
tvazwApi cakitaH prAha tAM sutAM sutavatsalaH // BrP_89.9 //
{tvazwovAca: }
nEtad yuktaM BartfmatyA yat svEreRa pravartanam /
apatyAnAM kaTaM vfttir Bartur vA savitus tava /
biBemi Badre Sizwo 'haM Bartur gehaM punar vraja // BrP_89.10 //
{brahmovAca: }
evam uktA tu pitrA sA nety uktvA vE punaH punaH /
uttaraM ca kuror deSaM jagAma tapase tvarA // BrP_89.11 //
tatra tepe tapas tIvraM vaqavArUpaDAriRI /
duzprekzaM taM svakaM kAntaM DyAyantI niScalA uzA // BrP_89.12 //
etasminn antare tAta CAyA cozAsvarUpiRI /
patyO sA vartayAm Asa apatyAny aTa jajYire // BrP_89.13 //
sAvarRiS ca SaniS cEva vizwir yA duzwakanyakA /
sA CAyA vartayAm Asa vEzamyeREva nityaSaH // BrP_89.14 //
svezv apatyezu cozAyA yamas tatra cukopa ha /
vEzamyeRATa vartantIM CAyAM tAM mAtaraM tadA // BrP_89.15 //
tAqayAm Asa pAdena dakziRASApatir yamaH /
putradOrjanyasaMkzoBAc CAyA vEvasvataM yamam // BrP_89.16 //
SaSApa pApa te pAdo viSIryatu mamAjYayA /
viSIrRacaraRo duHKAd rudan pitaram aByagAt /
savitre taM tu vfttAntaM nyavedayad aSezataH // BrP_89.17 //
{yama uvAca: }
neyaM mAtA suraSrezWa yayA Sapto 'ham IdfSaH /
apatyezu virudDezu jananI nEva kupyate // BrP_89.18 //
yad bAlyAd abravaM kiMcid aTavA duzkftaM kftam /
nEva kupyati sA mAtA tasmAn neyaM mamAmbikA // BrP_89.19 //
yad apatyakftaM kiMcit sADv asADu yaTA taTA /
mAty asyAM sarvam apy etat tasmAn mAteti gIyate // BrP_89.20 //
praDakzyantIva mAM tAta nityaM paSyati cakzuzA /
vakty agnikAlasadfSA vAcA neyaM madambikA // BrP_89.21 //
{brahmovAca: }
tat putravacanaM SrutvA savitAcintayat tataH /
iyaM CAyA nAsya mAtA uzA mAtA tu sAnyataH // BrP_89.22 //
mama SAntim aBIpsantI deSe 'nyasmiMs taporatA /
uttare ca kurO tvAzwrI vaqavArUpaDAriRI // BrP_89.23 //
tatrAste sA iti jYAtvA jagAmeSo divAkaraH /
yatra sA vartate kAntA aSvarUpaH svayaM tadA // BrP_89.24 //
tAM dfzwvA vaqavArUpAM paryaDAvad DayAkftiH /
kAmAturaM hayaM dfzwvA SrutvA vE hezitasvanam // BrP_89.25 //
uzA pativratopetA patiDyAnaparAyaRA /
hayaDarzaRasaMBItA ko nv ayaM cety ajAnatI // BrP_89.26 //
apalAyat patO prApte dakziRABimuKI tvarA /
ko nu me rakzako 'tra syAd fzayo vATavA surAH // BrP_89.27 //
DAvantIM tAM priyAm aSvAm aSvarUpaDaraH svayam /
paryaDAvad yato yAti uzA BAnus tatas tataH // BrP_89.28 //
smaragrahavaSe jAtaH ko duScezwaM na cezwate /
BAgIraTIM nadIS cAnyA vanAny upavanAni ca // BrP_89.29 //
narmadAM cATa vinDyaM ca dakziRABimuKAv uBO /
atikramya BayodvignA tvAzwry aByagAc ca gOtamIm // BrP_89.30 //
trAtAraH santi munayo janasTAna iti Srutam /
fzIRAm ASramaM sASvA pravizwA gOtamIM taTA // BrP_89.31 //
anuprAptas taTA cASvo BAnus tadrUpavAMs tataH /
aSvaM nivArayAm Asur janasTA munidArakAH /
tataH kopAd fzIMs tAMS ca SaSApozApatiH praBuH // BrP_89.32 //
{BAnur uvAca: }
nivArayaTa mAM yasmAd vawA yUyaM BavizyaTa //* BrP_89.33 //
{brahmovAca: }
jYAnadfzwyA tu munayo menire 'Svam uzApatim /
stuvanto devadeveSaM BAnuM taM munayo mudA // BrP_89.34 //
stUyamAno munigaREr aSvAM BAnur aTAgamat /
vaqavAyA muKe lagnaM muKaM cASvasvarUpiRam // BrP_89.35 //
jYAtvA tvAzwrI ca BartAraM muKAd vIryaM prasusruve /
tayor vIryeRa gaNgAyAm aSvinO samajAyatAm // BrP_89.36 //
tatrAgacCan suragaRAH sidDAS ca munayas taTA /
nadyo gAvas taTOzaDyo devA jyotirgaRAs taTA // BrP_89.37 //
saptASvaS ca raTaH puRyo hy aruRo BAnusAraTiH /
yamo manuS ca varuRaH Sanir vEvasvatas taTA // BrP_89.38 //
yamunA ca nadI puRyA tApI cEva mahAnadI /
tattadrUpaM samAsTAya nadyas tA vismayAn mune // BrP_89.39 //
drazwuM te vismayAvizwA AjagmuH SvaSuras taTA /
aBiprAyaM viditvA tu SvaSuraM BAnur abravIt // BrP_89.40 //
{BAnur uvAca: }
uzAyAH prItaye tvazwaH kurvatyAs tapa uttamam /
yantrArUQaM ca mAM kftvA CinDi tejAMsy anekaSaH /
yAvat sOKyaM Baved asyAs tAvac CinDi prajApate // BrP_89.41 //
{brahmovAca: }
taTety uktvA tatas tvazwA somanATasya saMniDO /
tejasAM CedanaM cakre praBAsaM tu tato viduH // BrP_89.42 //
BartrA ca saMgatA yatra gOtamyAm aSvarUpiRI /
aSvinor yatra cotpattir aSvatIrTaM tad ucyate // BrP_89.43 //
BAnutIrTaM tad AKyAtaM taTA paYcavawASramaH /
tApI ca yamunA cEva pitaraM drazwum Agate // BrP_89.44 //
aruRAvaruRAnadyor gaNgAyAM saMgamaH SuBaH /
devAnAM tatra tIrTAnAm AgatAnAM pfTak pfTak // BrP_89.45 //
nava trIRi sahasrARi tIrTAni guRavanti ca /
tatra snAnaM ca dAnaM ca sarvam akzayapuRyadam // BrP_89.46 //
smaraRAt paWanAd vApi SravaRAd api nArada /
sarvapApavinirmukto DarmavAn sa suKI Bavet // BrP_89.47 //
{brahmovAca: }
gAruqaM nAma yat tIrTaM sarvaviGnapraSAntidam /
tasya praBAvaM vakzyAmi SfRu nArada yatnataH // BrP_90.1 //
maRinAga iti tv AsIc Cezaputro mahAbalaH /
garuqasya BayAd BaktyA tozayAm Asa SaMkaram // BrP_90.2 //
tataH prasanno BagavAn paramezWI maheSvaraH /
tam uvAca mahAnAgaM varaM varaya pannaga // BrP_90.3 //
nAgaH prAha praBo mahyaM dehi me garuqABayam /
taTety Aha ca taM SaMBur garuqAd aBayaM Bavet // BrP_90.4 //
nirgato nirBayo nAgo garuqAd aruRAnujAt /
kzIrodaSAyI yatrAste kzIrArRavasamIpataH // BrP_90.5 //
itaS cetaS ca carati nAgo 'sO suKaSItale /
garuqo 'pi ca yatrAste taM deSam api yAty asO // BrP_90.6 //
garuqaH pannagaM dfzwvA carantaM nirBayena tu /
taM gfhItvA mahAnAgaM prAkzipat svasya veSmani // BrP_90.7 //
taM badDvA gAruqEH pASEr garuqo nAgasattamam /
etasminn antare nandI provAceSaM jagatpraBum // BrP_90.8 //
{nandikeSvara uvAca: }
nUnaM nAgo na cAyAti Bakzito badDa eva vA /
garuqena sureSAna jIvan nAgo na saMvrajet // BrP_90.9 //
{brahmovAca: }
nandino vacanaM SrutvA jYAtvA SaMBur aTAbravIt //* BrP_90.10 //
{Siva uvAca: }
garuqasya gfhe nAgo badDas tizWati satvaram /
gatvA taM jagatAm ISaM vizRuM stuhi janArdanam // BrP_90.11 //
badDaM nAgaM kASyapena madvAkyAd Anaya svayam /
tat praBor vacanaM SrutvA nandI gatvA SriyaH patim // BrP_90.12 //
vyajYApayat svayaM vAkyaM vizRuM lokaparAyaRam /
nArAyaRaH prItamanA garuqaM vAkyam abravIt // BrP_90.13 //
{vizRur uvAca: }
vinatAtmaja me vAkyAn nandine dehi pannagam /
kampamAnas tad AkarRya nety uvAca vihaMgamaH /
vizRum apy abravIt kopAt suparRo nandino 'ntike // BrP_90.14 //
{garuqa uvAca: }
yad yat priyatamaM kiMcid BftyeByaH praBavizRavaH /
dAsyanty anye BavAn nEva mayAnItaM harizyati // BrP_90.15 //
paSya devaM trinayanaM nAgaM mokzyati nandinA /
mayopapAditaM nAgaM tvaM tu dAsyasi nandine // BrP_90.16 //
tvAM vahAmi sadA svAmin mama deyaM sadA tvayA /
mayopapAditaM nAgaM vaktuM dehIti nocitam // BrP_90.17 //
satAM praBURAM neyaM syAd vfttiH sadvfttikAriRAm /
santo dAsyanti BftyeByo madupAttaharo BavAn // BrP_90.18 //
dEtyAY jayasi saMgrAme madbalenEva keSava /
ahaM mahAbalIty evaM muDEva SlAGate BavAn // BrP_90.19 //
{brahmovAca: }
garuqasyeti tad vAkyaM SrutvA cakragadADaraH /
vihasya nandinaH pArSve paSyadBir lokapAlakEH // BrP_90.20 //
idam Aha mahAbudDir mAM samuhya kfSo BavAn /
tvadbalAd asurAn sarvAY jezye 'haM Kagasattama // BrP_90.21 //
ity uktvA SrIpatir brahmaY SAntakopo 'bravId idam /
vahANguliM karasyASu kanizWAM nandino 'ntike // BrP_90.22 //
garuqasya tato mUrDni nyasyedaM punar abravIt /
satyaM mAM vahase nityaM paSya DarmaM vihaMgama // BrP_90.23 //
nyastAyAM ca tato 'NgulyAM SiraH kukzO samAviSat /
kukziS ca caraRasyAntaH prAviSac cUrRito 'Bavat /
tataH kftAYjalir dIno vyaTito lajjayAnvitaH // BrP_90.24 //
{garuqa uvAca: }
trAhi trAhi jagannATa BftyaM mAm aparADinam /
tvaM praBuH sarvalokAnAM DartA DAryas tvam eva ca // BrP_90.25 //
aparADasahasrARi kzamante praBavizRavaH /
kftAparADe 'pi jane mahatI yasya vE kfpA // BrP_90.26 //
vadanti munayaH sarve tvAm eva karuRAkaram /
rakzasvArtaM jaganmAtar mAm ambujanivAsini /
kamale bAlakaM dInam ArtaM tanayavatsale // BrP_90.27 //
{brahmovAca: }
tataH kfpAnvitA devI SrIr apy Aha janArdanam //* BrP_90.28 //
{kamalovAca: }
rakza nATa svakaM BftyaM garuqaM vipadaM gatam /
janArdana uvAcedaM nandinaM SaMBuvAhanam // BrP_90.29 //
{vizRur uvAca: }
naya nAgaM sagaruqaM SaMBor antikam eva ca /
tatprasAdAc ca garuqo maheSvaranirIkzitaH /
AtmIyaM ca punA rUpaM garuqaH samavApsyati // BrP_90.30 //
{brahmovAca: }
taTety uktvA ca vfzaBo nAgena garuqena ca /
SanEH sa SaMkaraM gatvA sarvaM tasmE nyavedayat /
SaMkaro 'pi garutmantaM provAca SaSiSeKaraH // BrP_90.31 //
{Siva uvAca: }
yAhi gaNgAM mahAbAho gOtamIM lokapAvanIm /
sarvakAmapradAM SAntAM tAm Aplutya punar vapuH // BrP_90.32 //
prApsyase sarvakAmAMS ca SataDATa sahasraDA /
sarvapApopataptA ye durdEvonmUlitodyamAH /
prARino 'BIzwadA tezAM SaraRaM Kaga gOtamI // BrP_90.33 //
{brahmovAca: }
tadvAkyaM praRato BUtvA SrutvA tu garuqo 'ByagAt /
gaNgAm Aplutya garuqaH SivaM vizRuM nanAma saH // BrP_90.34 //
tataH svarRamayaH pakzI vajradeho mahAbalaH /
vegI Bavan muniSrezWa punar vizRum iyAt suDIH // BrP_90.35 //
tataH praBfti tat tIrTaM gAruqaM sarvakAmadam /
tatra snAnAdi yat kiMcit karoti prayato naraH /
sarvaM tad akzayaM vatsa SivavizRupriyAvaham // BrP_90.36 //
{brahmovAca: }
tato govarDanaM tIrTaM sarvapApapraRASanam /
pitFRAM puRyajananaM smaraRAd api pApanut // BrP_91.1 //
tasya praBAva eza syAn mayA dfzwas tu nArada /
brAhmaRaH karzakaH kaScij jAbAlir iti viSrutaH // BrP_91.2 //
na vimuYcaty anaqvAhO maDyaM yAte 'pi BAskare /
pratodena pratudati pfzWato 'pi ca pArSvayoH // BrP_91.3 //
tO gAvAv aSrupUrRAkzO dfzwvA gOH kAmadohinI /
suraBir jagatAM mAtA nandine sarvam abravIt // BrP_91.4 //
sa cApi vyaTito BUtvA SaMBave tan nyavedayat /
SaMBuS ca vfzaBaM prAha sarvaM siDyatu te vacaH // BrP_91.5 //
SivAjYAsahito nandI gojAtaM sarvam Aharat /
nazwezu gozu sarvezu svarge martye tatas tvarA // BrP_91.6 //
mAm avocan suragaRA vinA goBir na jIvyate /
tAn avocaM surAn sarvAY SaMkaraM yAta yAcata // BrP_91.7 //
taTEveSaM tu te sarve stutvA kAryaM nyavedayan /
ISo 'pi vibuDAn Aha jAnAti vfzaBo mama // BrP_91.8 //
te vfzaM procur amarA dehi gA upakAriRaH /
vfzo 'pi vibuDAn Aha gosavaH kriyatAM kratuH // BrP_91.9 //
tataH prApsyaTa gAH sarvA yA divyA yAS ca mAnuzAH /
tataH pravartate yajYo gosavo devanirmitaH // BrP_91.10 //
gOtamyAS ca SuBe pArSve gAvo vavfDire tataH /
govarDanaM tu tat tIrTaM devAnAM prItivarDanam // BrP_91.11 //
tatra snAnaM muniSrezWa gosahasraPalapradam /
kiMcid dAnAdinA yat syAt PalaM tat tu na vidmahe // BrP_91.12 //
{brahmovAca: }
pApapraRASanaM nAma tIrTaM pApaBayApaham /
nAmaDeyaM pravakzyAmi SfRu nArada yatnataH // BrP_92.1 //
Dftavrata iti KyAto brAhmaRo lokaviSrutaH /
tasya BAryA mahI nAma taruRI lokasundarI // BrP_92.2 //
tasya putraH sUryaniBaH sanAjjAta iti SrutaH /
DftavrataM taTAkarzan mftyuH kAlerito mune // BrP_92.3 //
tataH sA bAlaviDavA bAlaputrA surUpiRI /
trAtAraM nEva paSyantI gAlavASramam aByagAt // BrP_92.4 //
tasmE putraM nivedyATa svEriRI pApamohitA /
sA baBrAma bahUn deSAn puMskAmA kAmacAriRI // BrP_92.5 //
tatputro gAlavagfhe vedavedANgapAragaH /
jAto 'pi mAtfdozeRa veSyeritamatis tv aBUt // BrP_92.6 //
janasTAnam iti KyAtaM nAnAjAtisamAvftam /
tatrAsO paRyavezeRa aDyAste ca mahI taTA // BrP_92.7 //
tatsuto 'pi bahUn deSAn paribaBrAma kAmukaH /
so 'pi kAlavaSAt tatra janasTAne 'vasat tadA // BrP_92.8 //
striyam AkANkzate veSyAM Dftavratasuto dvijaH /
mahI cApi DanaM dAtFn puruzAn samapekzate // BrP_92.9 //
mene na putram AtmIyaM sa cApi na tu mAtaram /
tayoH samAgamaS cAsId viDinA mAtfputrayoH // BrP_92.10 //
evaM bahutiTe kAle putre mAtari gacCati /
tayoH parasparaM jYAnaM nEvAsIn mAtfputrayoH // BrP_92.11 //
evaM pravartamAnasya pitfDarmeRa sanmatiH /
AsIt tasyApy asadvftteH SfRu nArada citravat // BrP_92.12 //
svErasTityA vartamAno nedaM sa parihAtavAn /
brAhmIM saMDyAm anuzWAya tad UrDvaM tu DanArjanam // BrP_92.13 //
vidyAbalena vittAni bahUny Arjya dadAty asO /
taTA sa prAtar utTAya gaNgAM gatvA yaTAviDi // BrP_92.14 //
SOcAdi snAnasaMDyAdi sarvaM kAryaM yaTAkramam /
kftvA tu brAhmaRAn natvA tato 'Byeti svakarmasu // BrP_92.15 //
prAtaHkAle gOtamIM tu yadA yAti virUpavAn /
kuzWasarvANgaSiTilaH pUyaSoRitaniHsravaH // BrP_92.16 //
snAtvA tu gOtamIM gaNgAM yadA yAti surUpaDfk /
SAntaH sUryAgnisadfSo mUrtimAn iva BAskaraH // BrP_92.17 //
etad rUpadvayaM svasya nEva paSyati sa dvijaH /
gAlavo yatra BagavAMs tapojYAnaparAyaRaH // BrP_92.18 //
ASritya gOtamIM devIM Aste ca muniBir vftaH /
brAhmaRo 'pi ca tatrEva nityaM tIrTaM sametya ca // BrP_92.19 //
gAlavaM ca namasyATa tato yAti svamandiram /
gaNgAyAH sevanAt pUrvaM sanAjjAtasya yad vapuH // BrP_92.20 //
snAnasaMDyottare kAle punar yad api tad dvije /
uBayaM tasya tad rUpaM gAlavo nityam eva ca // BrP_92.21 //
dfzwvA savismayo mene kiMcid asty atra kAraRam /
evaM savismayo BUtvA gAlavaH prAha taM dvijam // BrP_92.22 //
gacCantaM tu namasyATa sanAjjAtaM gurur gfham /
AhUya yatnato DImAn kfpayA vismayena ca // BrP_92.23 //
{gAlava uvAca: }
ko BavAn kva ca gantAsi kiM karozi kva Bokzyasi /
kiMnAmA tvaM kva SayyA te kA te BAryA vadasva me // BrP_92.24 //
{brahmovAca: }
gAlavasya vacaH SrutvA brAhmaRo 'py Aha taM munim //* BrP_92.25 //
{brAhmaRa uvAca: }
SvaH kaTyate mayA sarvaM jYAtvA kAryavinirRayam //* BrP_92.26 //
{brahmovAca: }
evam uktvA gAlavaM taM sanAjjAto gfhaM yayO /
BuktvA rAtrO tayA samyak SayyAm AsAdya banDakIm /
uvAca cakitaH smftvA gAlavasya tu yad vacaH // BrP_92.27 //
{brAhmaRa uvAca: }
tvaM tu sarvaguRopetA banDaky api pativratA /
AvayoH sadfSI prItir yAvajjIvaM pravartatAm // BrP_92.28 //
taTApi kiMcit pfcCAmi kiMnAmnI tvaM kva vA kulam /
kiM nu sTAnaM kva vA banDur mama sarvaM nivedyatAm // BrP_92.29 //
{banDaky uvAca: }
Dftavrata iti KyAto brAhmaRo dIkzitaH SuciH /
tasya BAryA mahI cAhaM matputro gAlavASrame // BrP_92.30 //
utsfzwo matimAn bAlaH sanAjjAta iti SrutaH /
ahaM tu pUrvadozeRa tyaktvA DarmaM kulAgatam /
svEriRI tv iha varte 'haM vidDi mAM brAhmaRIM dvija // BrP_92.31 //
{brahmovAca: }
tasyAs tad vacanaM SrutvA marmavidDa ivABavat /
papAta sahasA BUmO veSyA taM vAkyam abravIt // BrP_92.32 //
{veSyovAca: }
kiM tu jAtaM dvijaSrezWa kva ca prItir gatA tava /
kiM tu vAkyaM mayA coktaM tava cittaviroDakft // BrP_92.33 //
AtmAnam AtmanASvAsya brAhmaRo vAkyam abravIt //* BrP_92.34 //
{brAhmaRa uvAca: }
DftavrataH pitA vipras tatputro 'haM sanAdyataH /
mAtA mahI mama iyaM mama dEvAd upAgatA // BrP_92.35 //
{brahmovAca: }
etac CrutvA tasya vAkyaM sApy aBUd atiduHKitA /
tayos tu SocatoH paScAt praBAte vimale ravO /
gAlavaM muniSArdUlaM gatvA vipro nyavedayat // BrP_92.36 //
{brAhmaRa uvAca: }
Dftavratasuto brahmaMs tvayA pUrvaM tu pAlitaH /
upanItas tvayA cEva mahI mAtA mama praBo // BrP_92.37 //
kiM karomi ca kiM kftvA nizkftir mama vE Bavet //* BrP_92.38 //
{brahmovAca: }
tad vipravacanaM SrutvA gAlavaH prAha mA SucaH /
tavedaM dviviDaM rUpaM nityaM paSyAmy apUrvavat // BrP_92.39 //
tataH pfzwo 'si vfttAntaM SrutaM jYAtaM mayA yaTA /
yat kftyaM tava tat sarvaM gaNgAyAM pratyagAt kzayam // BrP_92.40 //
asya tIrTasya mAhAtmyAd asyA devyAH prasAdataH /
pUto 'si pratyahaM vatsa nAtra kAryA vicAraRA // BrP_92.41 //
praBAte tava rUpARi sapApAni tv aharniSam /
paSye 'haM punar apy eva rUpaM tava guRottamam // BrP_92.42 //
AgacCantaM tv AgoyuktaM gacCantaM tvAm anAgasam /
paSyAmi nityaM tasmAt tvaM pUto devyA kfto 'DunA // BrP_92.43 //
tasmAn na kAryaM te kiMcid avaSizwaM Bavizyati /
iyaM ca mAtA te vipra jYAtA yA cEva banDakI // BrP_92.44 //
paScAttApaM gatAtyantaM nivfttA tv aTa pAtakAt /
BUtAnAM vizaye prItir vatsa svABAvikI yataH // BrP_92.45 //
satsaNgato mahApuRyAn nivfttir dEvato Bavet /
atyarTam anutapteyaM prAgAcaritapuRyataH // BrP_92.46 //
snAnaM kftvA cAtra tIrTe tataH pUtA Bavizyati /
taTA tO cakratur uBO mAtAputrO ca nArada // BrP_92.47 //
snAnAd baBUvatur uBO gatapApAv asaMSayam /
tataH praBfti tat tIrTaM DOtapApaM pracakzate // BrP_92.48 //
pApapraRASanaM nAma gAlavaM ceti viSrutam /
mahApAtakam alpaM vA taTA yac copapAtakam /
tat sarvaM nASayed etad DOtapApaM supuRyadam // BrP_92.49 //
{brahmovAca: }
yatra dASaraTI rAmaH sItayA sahito dvija /
pitFn saMtarpayAm Asa pitftIrTaM tato viduH // BrP_93.1 //
tatra snAnaM ca dAnaM ca pitFRAM tarpaRaM taTA /
sarvam akzayatAm eti nAtra kAryA vicAraRA // BrP_93.2 //
yatra dASaraTI rAmo viSvAmitraM mahAmunim /
pUjayAm Asa rAjendro muniBis tattvadarSiBiH // BrP_93.3 //
viSvAmitraM tu tat tIrTam fzijuzwaM supuRyadam /
tatsvarUpaM ca vakzyAmi paWitaM vedavAdiBiH // BrP_93.4 //
anAvfzwir aBUt pUrvaM prajAnAm atiBIzaRA /
viSvAmitro mahAprAjYaH saSizyo gOtamIm agAt // BrP_93.5 //
SizyAn putrAMS ca jAyAM ca kfSAn dfzwvA kzuDAturAn /
vyaTitaH kOSikaH SrImAY SizyAn idam uvAca ha // BrP_93.6 //
{viSvAmitra uvAca: }
yaTA kaTaMcid yat kiMcid yatra kvApi yaTA taTA /
AnIyatAM kiMtu BakzyaM BojyaM vA mA vilambyatAm /
idAnIm eva gantavyam AnetavyaM kzaRena tu // BrP_93.7 //
{brahmovAca: }
fzes tad vacanAc CizyAH kzuDitAs tvarayA yayuH /
awamAnA itaS ceto mftaM dadfSire Sunam // BrP_93.8 //
tam AdAya tvarAyuktA AcAryAya nyavedayan /
so 'pi taM Badram ity uktvA pratijagrAha pARinA // BrP_93.9 //
viSasaDvaM SvamAMsaM ca kzAlayaDvaM ca vAriRA /
pacaDvaM mantravac cApi hutvAgnO tu yaTAviDi // BrP_93.10 //
devAn fzIn pitFn anyAMs tarpayitvAtiTIn gurUn /
sarve BokzyAmahe Sezam ity uvAca sa kOSikaH // BrP_93.11 //
viSvAmitravacaH SrutvA SizyAS cakrus taTEva tat /
pacyamAne SvamAMse tu devadUto 'gnir aByagAt /
devAnAM sadane sarvaM deveByas tan nyavedayat // BrP_93.12 //
{agnir uvAca: }
devEH SvamAMsaM Boktavyam Apannam fzikalpitam //* BrP_93.13 //
{brahmovAca: }
agnes tadvacanAd indraH Syeno BUtvA vihAyasi /
sTAlIm aTAharat pUrRAM mAMsena pihitAM tadA // BrP_93.14 //
tat karma dfzwvA SizyAs te fzeH SyenaM nyavedayan /
hftA sTAlI muniSrezWa SyenenAkftabudDinA // BrP_93.15 //
tataS cukopa BagavAY SaptukAmas tadA harim /
tato jYAtvA surapatiH sTAlIM cakre maDuplutAm // BrP_93.16 //
punar niveSayAm Asa ulkAsv eva Kago hariH /
maDunA tu samAyuktAM viSvAmitraS cukopa ha /
sTAlIM vIkzya tataH kopAd idam Aha sa kOSikaH // BrP_93.17 //
{viSvAmitra uvAca: }
SvamAMsam eva no dehi tvaM harAmftam uttamam /
no cet tvAM BasmasAt kuryAm indro BItas tadAbravIt // BrP_93.18 //
{indra uvAca: }
maDu hutvA yaTAnyAyaM piba putrEH samanvitaH /
kim anena SvamAMsena ameDyena mahAmune // BrP_93.19 //
{brahmovAca: }
viSvAmitro 'pi nety Aha BuktenEkena kiM Palam /
prajAH sarvAS ca sIdanti kiM tena maDunA hare // BrP_93.20 //
sarvezAm amftaM cet syAd Bokzye 'ham amftaM Suci /
aTavA devapitaro BokzyantIdaM SvamAMsakam // BrP_93.21 //
paScAd ahaM tac ca mAMsaM Bokzye nAnftam asti me /
tato BItaH sahasrAkzo meGAn AhUya tatkzaRAt // BrP_93.22 //
vavarza cAmftaM vAri hy amftenArpitAH prajAH /
paScAt tad amftaM puRyaM haridattaM yaTAviDi // BrP_93.23 //
tarpayitvA surAn AdO tarpayitvA jagattrayam /
vipraH saMBuktavAY SizyEr viSvAmitraH svaBAryayA // BrP_93.24 //
tataH praBfti tat tIrTam AKyAtaM cAtipuRyadam /
yatrAgataH surapatir lokAnAm amftArpaRam // BrP_93.25 //
saMjAtaM mAMsavarjaM tu tat tIrTaM puRyadaM nfRAm /
tatra snAnaM ca dAnaM ca sarvakratuPalapradam // BrP_93.26 //
tataH praBfti tat tIrTaM viSvAmitram iti smftam /
maDutIrTam aTEndraM ca SyenaM parjanyam eva ca // BrP_93.27 //
{brahmovAca: }
SvetatIrTam iti KyAtaM trElokye viSrutaM SuBam /
tasya SravaRamAtreRa sarvapApEH pramucyate // BrP_94.1 //
Sveto nAma purA vipro gOtamasya priyaH saKA /
AtiTyapUjAnirato gOtamItIram ASritaH // BrP_94.2 //
manasA karmaRA vAcA SivaBaktiparAyaRaH /
DyAyantaM taM dvijaSrezWaM pUjayantaM sadA Sivam // BrP_94.3 //
pUrRAyuzaM dvijavaraM SivaBaktiparAyaRam /
netuM dUtAH samAjagmur dakziRASApates tadA // BrP_94.4 //
nASaknuvan gfhaM tasya pravezwum api nArada /
tadA kAle vyatikrAnte citrako mftyum abravIt // BrP_94.5 //
{citraka uvAca: }
kiM nAyAti kzIRajIvo mftyo SvetaH kaTaM tv iti /
nAdyApy AyAnti dUtAs te mftyor nEvocitaM tu te // BrP_94.6 //
{brahmovAca: }
tataS ca kupito mftyuH prAyAc CvetagfhaM svayam /
bahiHsTitAMs tadA paSyan mftyur dUtAn BayArditAn /
provAca kim idaM dUtA mftyum UcuS ca dUtakAH // BrP_94.7 //
{dUtA UcuH: }
Sivena rakzitaM SvetaM vayaM no vIkzituM kzamAH /
yezAM prasanno giriSas tezAM kA nAma BItayaH // BrP_94.8 //
{brahmovAca: }
pASapARis tadA mftyuH prAviSad yatra sa dvijaH /
nAsO vipro vijAnAti mftyuM vA yamakiMkarAn // BrP_94.9 //
SivaM pUjayate BaktyA Svetasya tu samIpataH /
mftyuM pASaDaraM dfzwvA daRqI provAca vismitaH // BrP_94.10 //
{daRqy uvAca: }
kim atra vIkzase mftyo daRqinaM mftyur abravIt //* BrP_94.11 //
{mftyur uvAca: }
SvetaM netum ihAyAtas tasmAd vIkze dvijottamam //* BrP_94.12 //
{brahmovAca: }
tvaM gacCety abravId daRqI mftyuH pASAn aTAkzipat /
SvetAya muniSArdUla tato daRqI cukopa ha // BrP_94.13 //
Sivadattena daRqena daRqI mftyum atAqayat /
tataH pASaDaro mftyuH papAta DaraRItale // BrP_94.14 //
tatas te satvaraM dUtA hataM mftyum avekzya ca /
yamAya sarvam avadan vaDaM mftyos tu daRqinA // BrP_94.15 //
tataS ca kupito Darmo yamo mahizavAhanaH /
citraguptaM bahubalaM yamadaRqaM ca rakzakam // BrP_94.16 //
mahizaM BUtavetAlAn ADivyADIMs taTEva ca /
akzirogAn kukzirogAn karRaSUlaM taTEva ca // BrP_94.17 //
jvaraM ca triviDaM pApaM narakARi pfTak pfTak /
tvarantAm iti tAn uktvA jagAma tvarito yamaH // BrP_94.18 //
etEr anyEH parivfto yatra Sveto dvijottamaH /
tam AyAntaM yamaM dfzwvA nandI provAca sAyuDaH // BrP_94.19 //
vinAyakaM taTA skandaM BUtanATaM tu daRqinam /
tatra tad yudDam aBavat sarvalokaBayAvaham // BrP_94.20 //
kArttikeyaH svayaM SaktyA biBeda yamakiMkarAn /
dakziRASApatiM cApi nijaGAna balAnvitam // BrP_94.21 //
hatAvaSizwA yAmyAs te AdityAya nyavedayan /
Adityo 'pi surEH sArDaM SrutvA tan mahad adButam // BrP_94.22 //
lokapAlEr anuvfto mamAntikam upAgamat /
ahaM vizRuS ca BagavAn indro 'gnir varuRas taTA // BrP_94.23 //
candrAdityAv aSvinO ca lokapAlA marudgaRAH /
ete cAnye ca bahavo vayaM yAtA yamAntikam // BrP_94.24 //
mfta Aste dakziReSo gaNgAtIre balAnvitaH /
samudrAS ca nadA nAgA nAnABUtAny anekaSaH // BrP_94.25 //
tatrAjagmuH sureSAnaM drazwuM vEvasvataM yamam /
taM dfzwvA hatasEnyaM ca yamaM devA BayArditAH /
kftAYjalipuwAH SaMBum UcuH sarve punaH punaH // BrP_94.26 //
{devA UcuH: }
BaktipriyatvaM te nityaM duzwahantftvam eva ca /
Adikartar namas tuByaM nIlakaRWa namo 'stu te /
brahmapriya namas te 'stu devapriya namo 'stu te // BrP_94.27 //
SvetaM dvijaM Baktam anAyuzaM te BrP_94.28a
netuM yamAdiH sakalo 'samarTaH BrP_94.28b
saMtozam AptAH paramaM samIkzya BrP_94.28c
BaktapriyatvaM tvayi nATa satyam BrP_94.28d
ye tvAM prapannAH SaraRaM kfpAluM BrP_94.29a
nAlaM kftAnto 'py anuvIkzituM tAn BrP_94.29b
evaM viditvA Siva eva sarve BrP_94.29c
tvAm eva BaktyA parayA Bajante BrP_94.29d
tvam eva jagatAM nATa kiM na smarasi SaMkara /
tvAM vinA kaH samarTo 'tra vyavasTAM kartum ISvaraH // BrP_94.30 //
{brahmovAca: }
evaM tu stuvatAM tezAM purastAd aBavac CivaH /
kiM dadAmIti tAn Aha idam UcuH surA api // BrP_94.31 //
{devA UcuH: }
ayaM vEvasvato Darmo niyantA sarvadehinAm /
DarmADarmavyavasTAyAM sTApito lokapAlakaH // BrP_94.32 //
nAyaM vaDam avApnoti nAparADI na pApakft /
vinA tena jagadDAtur nEva kiMcid Bavizyati // BrP_94.33 //
tasmAj jIvaya deveSa yamaM sabalavAhanam /
prArTanA saPalA nATa mahatsu na vfTA Bavet // BrP_94.34 //
{brahmovAca: }
tataH provAca BagavAY jIvayeyam asaMSayam /
yamaM yadi vaco me 'dya anumanyanti devatAH // BrP_94.35 //
tataH procuH surAH sarve kurmo vAkyaM tvayoditam /
haribrahmAdisahitaM vaSe yasyAKilaM jagat // BrP_94.36 //
tataH provAca BagavAn amarAn samupAgatAn /
madBakto na mftiM yAtu nety Ucur amarAH punaH // BrP_94.37 //
amarAH syus tato deva sarvalokAS carAcarAH /
amartyamartyaBedo 'yaM na syAd deva jaganmaya // BrP_94.38 //
punar apy Aha tAY SaMBuH SfRvantu mama BAzitam /
madBaktAnAM vEzRavAnAM gOtamIm anusevatAm // BrP_94.39 //
vayaM tu svAmino nityaM na mftyuH svAmyam arhati /
vArttApy ezAM na kartavyA yamena tu kadAcana // BrP_94.40 //
ADivyADyAdiBir jAtu kAryo nABiBavaH kvacit /
ye SivaM SaraRaM yAtAs te muktAs tatkzaRAd api // BrP_94.41 //
sAnugasya yamasyAto namasyAH sarva eva te /
taTety UcuH suragaRA devadevaM SivaM prati // BrP_94.42 //
tataS ca BagavAn nATo nandinaM prAha vAhanam //* BrP_94.43 //
{Siva uvAca: }
gOtamyA udakena tvam aBiziYca mftaM yamam //* BrP_94.44 //
{brahmovAca: }
tato yamAdayaH sarve aBiziktAs tu nandinA /
utTitAS ca sajIvAs te dakziRASAM tato gatAH // BrP_94.45 //
uttare gOtamItIre vizRvAdyAH sarvadEvatAH /
sTitA Asan pUjayanto devadevaM maheSvaram // BrP_94.46 //
tatrAsann ayutAny azwa sahasrARi caturdaSa /
taTA zaw ca sahasrARi punaH zaw ca taTEva ca // BrP_94.47 //
zaq dakziRe taTA tIre tIrTAnAm ayutatrayam /
puRyam AKyAnam etad Di SvetatIrTasya nArada // BrP_94.48 //
yatrAsO patito mftyur mftyutIrTaM tad ucyate /
tasya SravaRamAtreRa sahasraM jIvate samAH // BrP_94.49 //
tatra snAnaM ca dAnaM ca sarvapApapraRASanam /
SravaRaM paWanaM cApi smaraRaM ca malakzayam /
karoti sarvalokAnAM BuktimuktipradAyakam // BrP_94.50 //
{brahmovAca: }
SukratIrTam iti KyAtaM sarvasidDikaraM nfRAm /
sarvapApapraSamanaM sarvavyADivinASanam // BrP_95.1 //
aNgirAS ca BfguS cEva fzI paramaDArmikO /
tayoH putrO mahAprAjYO rUpabudDivilAsinO // BrP_95.2 //
jIvaH kavir iti KyAtO mAtApitror vaSe ratO /
upanItO sutO dfzwvA pitarAv Ucatur miTaH // BrP_95.3 //
{fzI UcatuH: }
Avayor eka evAstu SAstA nityaM ca putrayoH /
tasmAd ekaH SAsitA syAt tizWatv eko yaTAsuKam // BrP_95.4 //
{brahmovAca: }
etac CrutvA tataH SIGram aNgirAH prAha BArgavam /
aDyApayizye sadfSaM suKaM tizWatu BArgavaH // BrP_95.5 //
etac CrutvA cANgiraso vAkyaM BfgukulodvahaH /
taTeti matvANgirase SukraM tasmE nyavedayat // BrP_95.6 //
uBAv api sutO nityam aDyApayati vE pfTak /
vEzamyabudDyA tO bAlO cirAc Cukro 'bravId idam // BrP_95.7 //
{Sukra uvAca: }
vEzamyeRa guro mAM tvam aDyApayasi nityaSaH /
gurURAM nedam ucitaM vEzamyaM putraSizyayoH // BrP_95.8 //
vEzamyeRa ca vartante mUQAH Sizyezu deSikAH /
nEzA vizamabudDInAM saMKyA pApasya vidyate // BrP_95.9 //
AcArya samyag jYAto 'si namasye 'haM punaH punaH /
gacCeyaM gurum anyaM vE mAm anujYAtum arhasi // BrP_95.10 //
gacCeyaM pitaraM brahman yady asO vizamo Bavet /
tato vAnyatra gacCAmi svAmin pfzwo 'si gamyate // BrP_95.11 //
{brahmovAca: }
guruM bfhaspatiM dfzwvA anujYAtas tv agAt tataH /
avAptavidyaH pitaraM gacCeyaM cety acintayat // BrP_95.12 //
tasmAt kam anupfcCeyam utkfzwaH ko gurur Bavet /
iti smaran mahAprAjYam apfcCad vfdDagOtamam // BrP_95.13 //
{Sukra uvAca: }
ko guruH syAn muniSrezWa mama brUhi gurur Bavet /
trayARAm api lokAnAM yo gurus taM vrajAmy aham // BrP_95.14 //
{brahmovAca: }
sa prAha jagatAm ISaM SaMBuM devaM jagadgurum /
kvArADayAmi giriSam ity uktaH prAha gOtamaH // BrP_95.15 //
{gOtama uvAca: }
gOtamyAM tu Sucir BUtvA stotrEs tozaya SaMkaram /
tatas tuzwo jagannATaH sa te vidyAM pradAsyati // BrP_95.16 //
{brahmovAca: }
gOtamasya tu tadvAkyAt prAgAd gaNgAM sa BArgavaH /
snAtvA BUtvA SuciH samyak stutiM cakre sa bAlakaH // BrP_95.17 //
{Sukra uvAca: }
bAlo 'haM bAlabudDiS ca bAlacandraDara praBo /
nAhaM jAnAmi te kiMcit stutiM kartuM namo 'stu te // BrP_95.18 //
parityaktasya guruRA na mamAsti suhft saKA /
tvaM praBuH sarvaBAvena jagannATa namo 'stu te // BrP_95.19 //
gurur gurumatAM deva mahatAM ca mahAn asi /
aham alpataro bAlo jaganmaya namo 'stu te // BrP_95.20 //
vidyArTaM hi sureSAna nAhaM vedmi Bavadgatim /
mAM tvaM ca kfpayA paSya lokasAkzin namo 'stu te // BrP_95.21 //
{brahmovAca: }
evaM tu stuvatas tasya prasanno 'BUt sureSvaraH //* BrP_95.22 //
{Siva uvAca: }
kAmaM varaya BadraM te yac cApi suradurlaBam //* BrP_95.23 //
{brahmovAca: }
kavir apy Aha deveSaM kftAYjalir udAraDIH //* BrP_95.24 //
{Sukra uvAca: }
brahmAdiBiS ca fziBir yA vidyA nEva gocarA /
tAM vidyAM nATa yAcizye tvaM gurur mama dEvatam // BrP_95.25 //
{brahmovAca: }
mftasaMjIvinIM vidyAm ajYAtAM tridaSEr api /
tAM dattavAn suraSrezWas tasmE SukrAya yAcate // BrP_95.26 //
itarA lOkikI vidyA vEdikI cAnyagocarA /
kiM punaH SaMkare tuzwe vicAryam avaSizyate // BrP_95.27 //
sa tu labDvA mahAvidyAM prAyAt svapitaraM gurum /
dEtyAnAM ca guruS cAsId vidyayA pUjitaH kaviH // BrP_95.28 //
tataH kadAcit tAM vidyAM kasmiMScit kAraRAntare /
kaco bfhaspatisuto vidyAM prAptaH kaves tu tAm // BrP_95.29 //
kacAd bfhaspatiS cApi tato devAH pfTak pfTak /
avApur mahatIM vidyAM yAm Ahur mftajIvinIm // BrP_95.30 //
yatra sA kavinA prAptA vidyApUjya maheSvaram /
gOtamyA uttare pAre SukratIrTaM tad ucyate // BrP_95.31 //
mftasaMjIvinItIrTam AyurArogyavarDanam /
snAnaM dAnaM ca yat kiMcit sarvam akzayapuRyadam // BrP_95.32 //
{brahmovAca: }
indratIrTam iti KyAtaM brahmahatyAvinASanam /
smaraRAd api pApOGa- kleSasaMGavinASanam // BrP_96.1 //
purA vftravaDe vftte brahmahatyA tu nArada /
SacIpatiM cAnugatA tAM dfzwvA BItavad DariH // BrP_96.2 //
indras tato vftrahantA itaS cetaS ca DAvati /
yatra yatra tv asO yAti hatyA sApIndragAminI // BrP_96.3 //
sa mahat sara AviSya padmanAlam upAgamat /
tatrAsO tantuvad BUtvA vAsaM cakre SacIpatiH // BrP_96.4 //
sarastIre 'pi hatyAsId divyaM varzasahasrakam /
etasminn antare devA nirindrA hy aBavan mune // BrP_96.5 //
mantrayAm Asur avyagrAH kaTam indro Baved iti /
tatrAham avadaM devAn hatyAsTAnaM prakalpya ca // BrP_96.6 //
indrasya pAvanArTAya gOtamyAm aBizicyatAm /
yatrABiziktaH pUtAtmA punar indro Bavizyati // BrP_96.7 //
taTA te niScayaM kftvA gOtamIM SIGram Agaman /
tatra snAtaM surapatiM devAS ca fzayas taTA // BrP_96.8 //
aBizektukAmAs te sarve SacIkAntaM ca tasTire /
aBizicyamAnam indraM taM prakopAd gOtamo 'bravIt // BrP_96.9 //
{gOtama uvAca: }
aBizekzyanti pApizWaM mahendraM gurutalpagam /
tAn sarvAn BasmasAt kuryAM SIGraM yAntv asurArayaH // BrP_96.10 //
{brahmovAca: }
tad fzer vacanaM SrutvA parihftya ca gOtamIm /
narmadAm agaman sarva indram AdAya satvarAH // BrP_96.11 //
uttare narmadAtIre aBizekAya tasTire /
aBizekzyamARam indraM taM mARqavyo BagavAn fziH // BrP_96.12 //
abravId BasmasAt kuryAM yadi syAd aBizecanam /
pUjayAm Asur amarA mARqavyaM yuktiBiH stavEH // BrP_96.13 //
{devA UcuH: }
ayam indraH sahasrAkzo yasmin deSe 'Bizicyate /
tatrAtidAruRaM viGnaM mune samupajAyate // BrP_96.14 //
tacCAntiM kuru kalyARa prasIda varado Bava /
malaniryAtanaM yasmin kurmas tasmin varAn bahUn // BrP_96.15 //
deSe dAsyAmahe sarve tad anujYAtum arhasi /
yasmin deSe surendrasya aBizeko Bavizyati // BrP_96.16 //
sa sarvakAmadaH puMsAM DAnyavfkzaPalEr yutaH /
nAnAvfzwir na durBikzaM Baved atra kadAcana // BrP_96.17 //
{brahmovAca: }
mene tato muniSrezWo mARqavyo lokapUjitaH /
aBizekaH kftas tatra malaniryAtanaM taTA // BrP_96.18 //
devEs tadokto muniBiH sa deSo mAlavas tataH /
aBizikte surapatO jAte ca vimale tadA // BrP_96.19 //
AnIya gOtamIM gaNgAM taM puRyAyABizecire /
surAS ca fzayaS cEva ahaM vizRus taTEva ca // BrP_96.20 //
vasizWo gOtamaS cApi agastyo 'triS ca kaSyapaH /
ete cAnye ca fzayo devA yakzAH sapannagAH // BrP_96.21 //
snAnaM tatpuRyatoyena akurvann aBizecanam /
mayA punaH SacIBartA kamaRqaluBavena ca // BrP_96.22 //
vAriRApy aBiziktaS ca tatra puRyABavan nadI /
siktA ceti ca tatrAsIt te gaNgAyAM ca saMgate // BrP_96.23 //
saMgamO tatra viKyAtO sarvadA munisevitO /
tataH praBfti tat tIrTaM puRyAsaMgamam ucyate // BrP_96.24 //
siktAyAH saMgame puRyam EndraM tad aBiDIyate /
tatra sapta sahasrARi tIrTAny AsaY SuBAni ca // BrP_96.25 //
tezu snAnaM ca dAnaM ca viSezeRa tu saMgame /
sarvaM tad akzayaM vidyAn nAtra kAryA vicAraRA // BrP_96.26 //
yad etat puRyam AKyAnaM yaH paWec ca SfRoti vA /
sarvapApEH sa mucyeta manovAkkAyakarmajEH // BrP_96.27 //
{brahmovAca: }
pOlastyaM tIrTam AKyAtaM sarvasidDipradaM nfRAm /
praBAvaM tasya vakzyAmi BrazwarAjyapradAyakam // BrP_97.1 //
uttarASApatiH pUrvam fdDisidDisamanvitaH /
purA laNkApatiS cAsIj jyezWo viSravasaH sutaH // BrP_97.2 //
tasyEte BrAtaraS cAsan balavanto 'mitapraBAH /
sApatnA rAvaRaS cEva kumBakarRo viBIzaRaH // BrP_97.3 //
te 'pi viSravasaH putrA rAkzasyAM rAkzasAs tu te /
maddattena vimAnena Danado BrAtfBiH saha // BrP_97.4 //
mamAntikaM Baktiyukto nityam eti tu yAti ca /
rAvaRasya tu yA mAtA kupitA sAbravIt sutAn // BrP_97.5 //
{rAvaRamAtovAca: }
marizye na ca jIvizye putrA vErUpyakAraRAt /
devAS ca dAnavAS cAsan sApatnA BrAtaro miTaH // BrP_97.6 //
anyonyavaDam Ipsante jayESvaryavaSAnugAH /
tadBavanto na puruzA na SaktA na jayEziRaH /
sApatnyaM yo 'numanyate tasya jIvo nirarTakaH // BrP_97.7 //
{brahmovAca: }
tan mAtfvacanaM SrutvA BrAtaras te trayo mune /
jagmus te tapase 'raRyaM kftavantas tapo mahat // BrP_97.8 //
matto varAn avApuS ca traya ete ca rAkzasAH /
mAtulena marIcena taTA mAtAmahena tu // BrP_97.9 //
tanmAtfvacanAc cApi tato laNkAm ayAcata /
rakzoBAvAn mAtfdozAd BrAtror vEram aBUn mahat // BrP_97.10 //
tatas tad aBavad yudDaM devadAnavayor iva /
yudDe jitvAgrajaM SAntaM DanadaM BrAtaraM taTA // BrP_97.11 //
puzpakaM ca purIM laNkAM sarvaM cEva vyapAharat /
rAvaRo GozayAm Asa trElokye sacarAcare // BrP_97.12 //
yo dadyAd ASrayaM BrAtuH sa ca vaDyo Baven mama /
BrAtrA nirasto vESravaRo nEva prApASrayaM kvacit /
pitAmahaM pulastyaM taM gatvA natvAbravId vacaH // BrP_97.13 //
{Danada uvAca: }
BrAtrA nirasto duzwena kiM karomi vadasva me /
ASrayaH SaraRaM yat syAd dEvaM vA tIrTam eva ca // BrP_97.14 //
{brahmovAca: }
tat pOtravacanaM SrutvA pulastyo vAkyam abravIt //* BrP_97.15 //
{pulastya uvAca: }
gOtamIM gacCa putra tvaM stuhi devaM maheSvaram /
tatra nAsya praveSaH syAd gaNgAyA jalamaDyataH // BrP_97.16 //
sidDiM prApsyasi kalyARIM taTA kuru mayA saha //* BrP_97.17 //
{brahmovAca: }
taTety uktvA jagAmAsO saBAryo Danadas taTA /
pitrA mAtrA ca vfdDena pulastyena DaneSvaraH // BrP_97.18 //
gatvA tu gOtamIM gaNgAM SuciH snAtvA yatavrataH /
tuzwAva devadeveSaM BuktimuktipradaM Sivam // BrP_97.19 //
{Danada uvAca: }
svAmI tvam evAsya carAcarasya BrP_97.20a
viSvasya SaMBo na paro 'sti kaScit BrP_97.20b
tvAm apy avajYAya yadIha mohAt BrP_97.20c
pragalBate kopi sa Socya eva BrP_97.20d
tvam azwamUrtyA sakalaM biBarzi BrP_97.21a
tvadAjYayA vartata eva sarvam BrP_97.21b
taTApi vedeti buDo BavantaM BrP_97.21c
na jAtv avidvAn mahimA purAtanam BrP_97.21d
malaprasUtaM yad avocad ambA BrP_97.22a
hAsyAt suto 'yaM tava deva SUraH BrP_97.22b
tvatprekzitAd yaH sa ca viGnarAjo BrP_97.22c
jajYe tv aho cezwitam ISadfzweH BrP_97.22d
aSruplutANgI girijA samIkzya BrP_97.23a
viyuktadAMpatyam itISam Uce BrP_97.23b
manoBavo 'BUn madano ratiS ca BrP_97.23c
sOBAgyapUrvatvam avApa somAt BrP_97.23d
{brahmovAca: }
ityAdi stuvatas tasya purato 'BUt trilocanaH /
vareRa cCandayAm Asa harzAn novAca kiMcana // BrP_97.24 //
tUzRIMBUte tu Danade pulastye ca maheSvare /
punaH punar varasveti Sive vAdini harzite // BrP_97.25 //
etasminn antare tatra vAg uvAcASarIriRI /
prAptavyaM DanapAlatvaM vadantIdaM maheSvaram // BrP_97.26 //
pulastyasya tu yac cittaM pitur vESravaRasya tu /
viditveva tadA vARI SuBam arTam udIrayat // BrP_97.27 //
BUtavad BavitavyaM syAd dAsyamAnaM tu dattavat /
prAptavyaM prAptavat tatra dEvI vAg aBavac CuBA // BrP_97.28 //
praBUtaSatruH pariBUtaduHKaH BrP_97.29a
saMpUjya someSvaram Apa liNgam BrP_97.29b
digISvaratvaM draviRapraButvam BrP_97.29c
apAradAtftvakalatraputrAn BrP_97.29d
tAM vAcaM DanadaH SrutvA devadevaM triSUlinam /
evaM Bavatu nAmeti Danado vAkyam abravIt // BrP_97.30 //
taTEvAstv iti deveSo dEvIM vAcam amanyata /
pulastyaM ca varEH puRyEs taTA viSravasaM munim // BrP_97.31 //
DanapAlaM ca deveSo hy aBinandya yayO SivaH /
tataH praBfti tat tIrTaM pOlastyaM DanadaM viduH // BrP_97.32 //
taTA vESravasaM puRyaM sarvakAmapradaM SuBam /
tezu snAnAdi yat kiMcit tat sarvaM bahupuRyadam // BrP_97.33 //
{brahmovAca: }
agnitIrTam iti KyAtaM sarvakratuPalapradam /
sarvaviGnopaSamanaM tattIrTasya PalaM SfRu // BrP_98.1 //
jAtavedA iti KyAto agner BrAtA sa havyavAw /
havyaM vahantaM devAnAM gOtamyAs tIra eva tu // BrP_98.2 //
fzIRAM sattrasadane agner BrAtaram uttamam /
BrAtuH priyaM taTA dakzaM maDur ditisuto balI // BrP_98.3 //
jaGAna fzimuKyezu paSyatsu ca surezv api /
havyaM devA nEva cApur mfte vE jAtavedasi // BrP_98.4 //
mfte BrAtari sa tv agniH priye vE jAtavedasi /
kopena mahatAvizwo gANgam amBaH samAviSat // BrP_98.5 //
gaNgAmBasi samAvizwe hy agnO devAS ca mAnuzAH /
jIvam utsarjayAm Asur agnijIvA yato matAH // BrP_98.6 //
yatrAgnir jalam Avizwas taM deSaM sarva eva te /
Ajagmur vibuDAH sarva fzayaH pitaras taTA // BrP_98.7 //
vinAgninA na jIvAmaH stuvanto 'gniM viSezataH /
agniM jalagataM dfzwvA priyaM cocur divOkasaH // BrP_98.8 //
{devA UcuH: }
devAY jIvaya havyena kavyena ca pitFMs taTA /
mAnuzAn annapAkena bIjAnAM kledanena ca // BrP_98.9 //
{brahmovAca: }
agnir apy Aha tAn devAY Sakto yo me gato 'nujaH /
kriyamARe BavatkArye yA gatir jAtavedasaH // BrP_98.10 //
sA vApi syAn mama surA notsahe kAryasADane /
kAryaM tu sarvatas tasya BavatAM jAtavedasaH // BrP_98.11 //
imAM sTitim anuprApto na jAne me kaTaM Bavet /
iha cAmutra ca vyAptO Saktir apy atra no Bavet // BrP_98.12 //
aTApi kriyamARe vE kArye sEva gatir mama /
devAs tam Ucur BAvena sarveRa fzayas taTA // BrP_98.13 //
AyuH karmaRi ca prItir vyAptO SaktiS ca dIyate /
prayAjAn anuyAjAMS ca dAsyAmo havyavAhana // BrP_98.14 //
devAnAM tvaM muKaM SrezWam AhutyaH praTamAs tava /
tvayA dattaM tu yad dravyaM BokzyAmaH surasattama // BrP_98.15 //
{brahmovAca: }
tatas tuzwo 'Bavad vahnir devavAkyAd yaTAkramam /
iha cAmutra ca vyAptO havye vA lOkike taTA // BrP_98.16 //
sarvatra vahnir aBayaH samarTo 'BUt surAjYayA /
jAtavedA bfhadBAnuH saptArcir nIlalohitaH // BrP_98.17 //
jalagarBaH SamIgarBo yajYagarBaH sa ucyate /
jalAd Akfzya vibuDA aBizicya viBAvasum // BrP_98.18 //
uBayatra pade vAsaH sarvago 'gnis tato 'Bavat /
yaTAgataM surA jagmur vahnitIrTaM tad ucyate // BrP_98.19 //
tatra sapta SatAny AsaMs tIrTAni guRavanti ca /
tezu snAnaM ca dAnaM ca yaH karoti jitAtmavAn // BrP_98.20 //
aSvameDaPalaM sAgraM prApnoty avikalaM SuBam /
devatIrTaM ca tatrEva AgneyaM jAtavedasam // BrP_98.21 //
agnipratizWitaM liNgaM tatrAste 'nekavarRavat /
taddevadarSanAd eva sarvakratuPalaM laBet // BrP_98.22 //
{brahmovAca: }
fRapramocanaM nAma tIrTaM vedavido viduH /
tasya svarUpaM vakzyAmi SfRu nArada tanmanAH // BrP_99.1 //
AsIt pfTuSravA nAma priyaH kakzIvataH sutaH /
na dArasaMgrahaM leBe vErAgyAn nAgnipUjanam // BrP_99.2 //
kanIyAMs tu samarTo 'pi parivittiBayAn mune /
nAkarod dArakarmAdi nEvAgnInAm upAsanam // BrP_99.3 //
tataH procuH pitfgaRAH putraM kakzIvataH SuBam /
jyezWaM cEva kanizWaM ca pfTak pfTag idaM vacaH // BrP_99.4 //
{pitara UcuH: }
fRatrayApanodAya kriyatAM dArasaMgrahaH //* BrP_99.5 //
{brahmovAca: }
nety uvAca tato jyezWaH kim fRaM kena yujyate /
kanIyAMs tu pitFn prAha na yogyo dArasaMgrahaH // BrP_99.6 //
jyezWe sati mahAprAjYaH parivittiBayAd iti /
tAv uBO punar apy evam Ucus te vE pitAmahAH // BrP_99.7 //
{pitara UcuH: }
yAtAm uBO gOtamIM tu puRyAM kakzIvataH sutO /
kurutAM gOtamIsnAnaM sarvABIzwapradAyakam // BrP_99.8 //
gacCatAM gOtamIM gaNgAM lokatritayapAvanIm /
snAnaM ca tarpaRaM tasyAM kurutAM SradDayAnvitO // BrP_99.9 //
dfzwAvanAmitA DyAtA gOtamI sarvakAmadA /
na deSakAlajAtyAdi- niyamo 'trAvagAhane /
jyezWo 'nfRas tato BUyAt parivittir na cetaraH // BrP_99.10 //
{brahmovAca: }
tataH pfTuSravA jyezWaH kftvA snAnaM satarpaRam /
trayARAm api lokAnAM kAkzIvato 'nfRo 'Bavat // BrP_99.11 //
tataH praBfti tat tIrTam fRamocanam ucyate /
SrOtasmArta-fReByaS ca itareByaS ca nArada /
tatra snAnena dAnena fRI muktaH suKI Bavet // BrP_99.12 //
{brahmovAca: }
suparRAsaMgamaM nAma kAdravAsaMgamaM taTA /
maheSvaro yatra devo gaNgApulinam ASritaH // BrP_100.1 //
agnikuRqaM ca tatrEva rOdraM vEzRavam eva ca /
sOraM sOmyaM taTA brAhmaM kOmAraM vAruRaM taTA // BrP_100.2 //
apsarA ca nadI yatra saMgatA gaNgayA taTA /
tattIrTasmaraRAd eva kftakftyo Baven naraH // BrP_100.3 //
sarvapApapraSamanaM SfRu yatnena nArada /
indreRa hiMsitAH pUrvaM vAlaKilyA maharzayaH /
dattArDatapasaH sarve procus te kASyapaM munim // BrP_100.4 //
{vAlaKilyA UcuH: }
putram utpAdayAnena indradarpaharaM SuBam /
tapaso 'rDaM tu dAsyAmas taTety Aha munis tu tAn // BrP_100.5 //
suparRAyAM tato garBam AdaDe sa prajApatiH /
kadrvAM cEva SanEr brahman sarpARAM sarpamAtari // BrP_100.6 //
te garBiRyAv uBe Aha gantukAmaH prajApatiH /
aparADo na ca kvApi kAryo gamanam eva ca // BrP_100.7 //
anyatra gamanAc CApo Bavizyati na saMSayaH //* BrP_100.8 //
{brahmovAca: }
ity uktvA sa yayO patnyO gate Bartari te uBe /
tadEva jagmatuH sattram fzIRAM BAvitAtmanAm // BrP_100.9 //
brahmavfndasamAkIrRaM gaNgAtIrasamASritam /
unmatte te uBe nityaM vayaHsaMpattigarvite // BrP_100.10 //
nivAryamARe bahuSo muniBis tattvadarSiBiH /
vikurvatyO tatra sattre samAni ca havIMzi ca // BrP_100.11 //
yozitAM durvilasitaM kaH saMvaritum ISvaraH /
te dfzwvA cukzuBur viprA apamArgarate uBe // BrP_100.12 //
apamArgasTite yasmAd Apage hi BavizyaTaH /
suparRA cEva kadrUS ca nadyO te saMbaBUvatuH // BrP_100.13 //
sa kadAcid gfhaM prAyAt kaSyapo 'Ta prajApatiH /
fziByas tatra vfttAntaM SApaM tAByAM savistaram // BrP_100.14 //
SrutvA tu vismayAvizwaH kiM karomIty acintayat /
fziByaH kaTayAm Asa vAlaKilyA iti SrutAH // BrP_100.15 //
ta UcuH kaSyapaM vipraM gatvA gaNgAM tu gOtamIm /
tatra stuhi maheSAnaM punar BArye BavizyataH // BrP_100.16 //
brahmahatyABayAd eva yatra devo maheSvaraH /
gaNgAmaDye sadA hy Aste maDyameSvarasaMjYayA // BrP_100.17 //
taTety uktvA kaSyapo 'pi snAtvA gaNgAM jitavrataH /
tuzwAva stavanEH puRyEr devadevaM maheSvaram // BrP_100.18 //
{kaSyapa uvAca: }
lokatrayEkADipater na yasya BrP_100.19a
kutrApi vastuny aBimAnaleSaH BrP_100.19b
sa sidDanATo 'KilaviSvakartA BrP_100.19c
BartA SivAyA Bavatu prasannaH BrP_100.19d
tApatrayozRadyutitApitAnAm BrP_100.20a
itas tato vE pariDAvatAM ca BrP_100.20b
SarIriRAM sTAvarajaNgamAnAM BrP_100.20c
tvam eva duHKavyapanodadakzaH BrP_100.20d
sattvAdiyogas triviDo 'pi yasya BrP_100.21a
SakrAdiBir vaktum aSakya eva BrP_100.21b
vicitravfttiM paricintya somaM BrP_100.21c
suKI sadA dAnaparo vareRyaH BrP_100.21d
{brahmovAca: }
ityAdistutiBir devaH stuto gOrIpatiH SivaH /
prasanno hy adadAc CaMBuH kaSyapAya varAn bahUn // BrP_100.22 //
BAryArTinaM tu taM prAha syAtAM BArye uBe tu te /
nadIsvarUpe patnyO ye gaNgAM prApya saridvarAm // BrP_100.23 //
tatsaMgamanamAtreRa tAByAM BUyAt svakaM vapuH /
te garBiRyO punar jAte gaNgAyAS ca prasAdataH // BrP_100.24 //
tataH prajApatiH prIto BArye prApya mahAmanAH /
AhvayAm Asa tAn viprAn gOtamItIram ASritAn // BrP_100.25 //
sImantonnayanaM cakre tAByAM prItaH prajApatiH /
brAhmaRAn pUjayAm Asa viDidfzwena karmaRA // BrP_100.26 //
Buktavatsv aTa viprezu kaSyapasyATa mandire /
BartfsamIpopavizwA kadrUr viprAn nirIkzya ca // BrP_100.27 //
tataH kadrUr fzIn akzRA prAhasat te ca cukzuBuH /
yenAkzRA hasitA pApe BajyatAM te 'kzi pApavat // BrP_100.28 //
kARABavat tataH kadrUH sarpamAteti yocyate /
tataH prasAdayAm Asa kaSyapo BagavAn fzIn // BrP_100.29 //
tataH prasannAs te procur gOtamI saritAM varA /
aparADasahasreByo rakzizyati ca sevanAt // BrP_100.30 //
BAryAnvitas taTA cakre kaSyapo munisattamaH /
tataH praBfti tat tIrTam uBayoH saMgamaM viduH /
sarvapApapraSamanaM sarvakratuPalapradam // BrP_100.31 //
{brahmovAca: }
purUravasam AKyAtaM tIrTaM vedavido viduH /
smaraRAd eva pApAnAM nASanaM kiM tu darSanAt // BrP_101.1 //
purUravA brahmasadaH prApya tatra sarasvatIm /
yadfcCayA devanadIM hasantIM brahmaRo 'ntike /
tAM dfzwvA rUpasaMpannAm urvaSIM prAha BUpatiH // BrP_101.2 //
{rAjovAca: }
keyaM rUpavatI sADvI sTiteyaM brahmaRo 'ntike /
sarvAsAm uttamA yozid dIpayantI saBAm imAm // BrP_101.3 //
{brahmovAca: }
urvaSI prAha rAjAnam iyaM devanadI SuBA /
sarasvatI brahmasutA nityam eti ca yAti ca /
tac CrutvA vismito rAjA AnayemAM mamAntikam // BrP_101.4 //
{brahmovAca: }
urvaSI punar apy Aha rAjAnaM BUridakziRam //* BrP_101.5 //
{urvaSy uvAca: }
AnIyate mahArAja tasyAH sarvaM nivedya ca //* BrP_101.6 //
{brahmovAca: }
tatas tAM prAhiRot tatra rAjA prItyA tadorvaSIm /
sA gatvA rAjavacanaM nyavedayad aTorvaSI // BrP_101.7 //
sarasvaty api tan mene urvaSyA yan niveditam /
sA taTeti pratijYAya prAyAd yatra purUravAH // BrP_101.8 //
sarasvatyAs tatas tIre sa reme bahulAH samAH /
sarasvAn aBavat putro yasya putro bfhadraTaH // BrP_101.9 //
tAM gacCantIM nfpagfhaM nityam eva sarasvatIm /
sarasvantaM tato lakzma jYAtvAnyezu taTA kftam // BrP_101.10 //
tasyE dadAv ahaM SApaM BUyA iti mahAnadI /
macCApaBItA vAgISA prAgAd devIM ca gOtamIm // BrP_101.11 //
kamaRqaluBavAM pUtAM mAtaraM lokapAvanIm /
tApatrayopaSamanIm EhikAmuzmikapradAm // BrP_101.12 //
sA gatvA gOtamIM devIM prAha macCApam AditaH /
gaNgApi mAm uvAcedaM viSApAM kartum arhasi // BrP_101.13 //
na yuktaM yat sarasvatyAH SApaM tvaM dattavAn asi /
strIRAm eza svaBAvo vE puMskAmA yozito yataH // BrP_101.14 //
svaBAvacapalA brahman yozitaH sakalA api /
tvaM kaTaM tu na jAnIze jagatsrazwAmbujAsana // BrP_101.15 //
viqambayati kaM vA na kAmo vApi svaBAvataH /
tato viSApam avadaM dfSyApi syAt sarasvatI // BrP_101.16 //
tasmAc CApAn nadI martye dfSyAdfSyA sarasvatI /
yatrEzA saMgatA devI gaNgAyAM SApavihvalA // BrP_101.17 //
tatra prAyAn nfpavaro DArmikaH sa purUravAH /
tapas taptvA samArADya devaM sidDeSvaraM haram // BrP_101.18 //
sarvAn kAmAn aTAvApa gaNgAyAS ca prasAdataH /
tataH praBfti tat tIrTaM purUravasam ucyate // BrP_101.19 //
sarasvatIsaMgamaM ca brahmatIrTaM tad ucyate /
sidDeSvaro yatra devaH sarvakAmapradaM tu tat // BrP_101.20 //
{brahmovAca: }
sAvitrI cEva gAyatrI SradDA meDA sarasvatI /
etAni paYca tIrTAni puRyAni munayo viduH // BrP_102.1 //
tatra snAtvA tu pItvA tu mucyate sarvakalmazAt /
sAvitrI cEva gAyatrI SradDA meDA sarasvatI // BrP_102.2 //
etA mama sutA jyezWA DarmasaMsTAnahetavaH /
sarvAsAm uttamAM kAMcin nirmame lokasundarIm // BrP_102.3 //
tAM dfzwvA vikftA budDir mamAsIn munisattama /
gfhyamARA mayA bAlA sA mAM dfzwvA palAyitA // BrP_102.4 //
mfgIBUtA tu sA bAlA mfgo 'ham aBavaM tadA /
mfgavyADo 'Bavac CaMBur DarmasaMrakzaRAya ca // BrP_102.5 //
tA madBItAH paYca sutA gaNgAm Iyur mahAnadIm /
tato maheSvaraH prAyAd DarmasaMrakzaRAya saH // BrP_102.6 //
Danur gfhItvA saSaram ISo 'pi mfgarUpiRam /
mAm uvAca vaDizye tvAM mfgavyADas tadA haraH // BrP_102.7 //
tatkarmaRo nivftto 'haM prAdAM kanyAM vivasvate /
sAvitryAdyAH paYca sutA nadIrUpeRa saMgatAH // BrP_102.8 //
tA AgatAH punaS cApi svargaM lokaM mamAntikam /
yatra tAH saMgatA devyA paYca tIrTAni nArada // BrP_102.9 //
saMgatAni ca puRyAni paYca nadyaH sarasvatI /
tezu snAnaM taTA dAnaM yat kiMcit kurute naraH // BrP_102.10 //
sarvakAmapradaM tat syAn nEzkarmyAn muktidaM smftam /
tatrABavan mfgavyADaM tIrTaM sarvArTadaM nfRAm /
svargamokzaPalaM cAnyad brahmatIrTaPalaM smftam // BrP_102.11 //
{brahmovAca: }
SamItIrTam iti KyAtaM sarvapApopaSAntidam /
tasyAKyAnaM pravakzyAmi SfRu yatnena nArada // BrP_103.1 //
AsIt priyavrato nAma kzatriyo jayatAM varaH /
gOtamyA dakziRe tIre dIkzAM cakre puroDasA // BrP_103.2 //
hayameDa upakrAnte ftvigBir fziBir vfte /
tasya rAjYo mahAbAhor vasizWas tu purohitaH // BrP_103.3 //
tadyajYavAwam agamad dAnavo 'Ta hiraRyakaH /
taM dAnavam aBiprekzya devAs tv indrapurogamAH // BrP_103.4 //
BItAH kecid divaM jagmur havyavAw Samim AviSat /
aSvatTaM vizRur agamad BAnur arkaM vawaM SivaH // BrP_103.5 //
somaH palASam agamad gaNgAmBo havyavAhanaH /
aSvinO tu hayaM gfhya vAyaso 'BUd yamaH svayam // BrP_103.6 //
etasminn antare tatra vasizWo BagavAn fziH /
yazwim AdAya dEteyAn nyavArayad aTAjYayA // BrP_103.7 //
tataH pravfttaH punar eva yajYo BrP_103.8a
dEtyo gataH svena balena yuktaH BrP_103.8b
imAni tIrTAni tataH SuBAni BrP_103.8c
daSASvameDasya PalAni dadyuH BrP_103.8d
praTamaM tu SamItIrTaM dvitIyaM vEzRavaM viduH /
ArkaM SEvaM ca sOmyaM ca vAsizWaM sarvakAmadam // BrP_103.9 //
devAS ca fzayaH sarve nivftte maKavistare /
tuzwAH procur vasizWaM taM yajamAnaM priyavratam // BrP_103.10 //
tAMS ca vfkzAMs tAM ca gaNgAM mudA yuktAH punaH punaH /
hayameDasya nizpattyE ete yAtA itas tataH // BrP_103.11 //
hayameDaPalaM dadyus tIrTAnIty avadan surAH /
tasmAt snAnena dAnena tezu tIrTezu nArada /
hayameDaPalaM puRyaM prApnoti na mfzA vacaH // BrP_103.12 //
{brahmovAca: }
viSvAmitraM hariScandraM SunaHSepaM ca rohitam /
vAruRaM brAhmam Agneyam Endram Endavam ESvaram // BrP_104.1 //
mEtraM ca vEzRavaM cEva yAmyam ASvinam OSanam /
etezAM puRyatIrTAnAM nAmaDeyaM SfRuzva me // BrP_104.2 //
hariScandra iti tv AsId ikzvAkupraBavo nfpaH /
tasya gfhe munI prAptO nAradaH parvatas taTA /
kftvAtiTyaM tayoH samyag GariScandro 'bravId fzI // BrP_104.3 //
{hariScandra uvAca: }
putrArTaM kliSyate lokaH kiM putreRa Bavizyati /
jYAnI vApy aTavAjYAnI uttamo maDyamo 'TavA /
etaM me saMSayaM nityaM brUtAm fzivarAv uBO // BrP_104.4 //
{brahmovAca: }
tAv Ucatur hariScandraM parvato nAradas taTA //* BrP_104.5 //
{nAradaparvatAv UcatuH: }
ekaDA daSaDA rAjaY SataDA ca sahasraDA /
uttaraM vidyate samyak taTApy etad udIryate // BrP_104.6 //
nAputrasya paro loko vidyate nfpasattama /
jAte putre pitA snAnaM yaH karoti janADipa // BrP_104.7 //
daSAnAm aSvameDAnAm aBizekaPalaM laBet /
AtmapratizWA putrAt syAj jAyate cAmarottamaH // BrP_104.8 //
amftenAmarA devAH putreRa brAhmaRAdayaH /
trifRAn mocayet putraH pitaraM ca pitAmahAn // BrP_104.9 //
kiM tu mUlaM kim u jalaM kiM tu SmaSrURi kiM tapaH /
vinA putreRa rAjendra svargo muktiH sutAt smftAH // BrP_104.10 //
putra eva paro loko DarmaH kAmo 'rTa eva ca /
putro muktiH paraM jyotis tArakaH sarvadehinAm // BrP_104.11 //
vinA putreRa rAjendra svargamokzO sudurlaBO /
putra eva paro loke DarmakAmArTasidDaye // BrP_104.12 //
vinA putreRa yad dattaM vinA putreRa yad Dutam /
vinA putreRa yaj janma vyarTaM tad avaBAti me // BrP_104.13 //
tasmAt putrasamaM kiMcit kAmyaM nAsti jagattraye /
tac CrutvA vismayavAMs tAv uvAca nfpaH punaH // BrP_104.14 //
{hariScandra uvAca: }
kaTaM me syAt suto brUtAM yatra kvApi yaTAtaTam /
yena kenApy upAyena kftvA kiMcit tu pOruzam /
mantreRa yAgadAnAByAm utpAdyo 'sO suto mayA // BrP_104.15 //
{brahmovAca: }
tAv Ucatur nfpaSrezWaM hariScandraM sutArTinam /
DyAtvA kzaRaM taTA samyag gOtamIM yAhi mAnada // BrP_104.16 //
tatrApAMpatir utkfzwaM dadAti manasIpsitam /
varuRaH sarvadAtA vE muniBiH parikIrtitaH // BrP_104.17 //
sa tu prItaH SanEH kAle tava putraM pradAsyati /
etac CrutvA nfpaSrezWo munivAkyaM taTAkarot // BrP_104.18 //
tozayAm Asa varuRaM gOtamItIram ASritaH /
tataS ca tuzwo varuRo hariScandram uvAca ha // BrP_104.19 //
{varuRa uvAca: }
putraM dAsyAmi te rAjaMl lokatrayaviBUzaRam /
yadi yakzyasi tenEva tava putro Baved Druvam // BrP_104.20 //
{brahmovAca: }
hariScandro 'pi varuRaM yakzye tenety avocata /
tato gatvA hariScandraS caruM kftvA tu vAruRam // BrP_104.21 //
BAryAyE nfpatiH prAdAt tato jAtaH suto nfpAt /
jAte putre apAm ISaH provAca vadatAM varaH // BrP_104.22 //
{varuRa uvAca: }
adyEva putro yazwavyaH smarase vacanaM purA //* BrP_104.23 //
{brahmovAca: }
hariScandro 'pi varuRaM provAcedaM kramAgatam //* BrP_104.24 //
{hariScandra uvAca: }
nirdaSo meDyatAM yAti paSur yakzye tato hy aham //* BrP_104.25 //
{brahmovAca: }
tac CrutvA vacanaM rAjYo varuRo 'gAt svam Alayam /
nirdaSe punar aByetya yajasvety Aha taM nfpam // BrP_104.26 //
rAjApi varuRaM prAha nirdanto nizPalaH paSuH /
paSor dantezu jAtezu ehi gacCADunAppate // BrP_104.27 //
tac CrutvA rAjavacanaM punaH prAyAd apAMpatiH /
jAtezu cEva dantezu saptavarzezu nArada // BrP_104.28 //
punar apy Aha rAjAnaM yajasveti tato 'bravIt /
rAjApi varuRaM prAha patsyantIme apAMpate // BrP_104.29 //
saMpatsyanti taTA cAnye tato yakzye vrajADunA /
punaH prAyAt sa varuRaH punardantezu nArada /
yajasveti nfpaM prAha rAjA prAha tv apAMpatim // BrP_104.30 //
{rAjovAca: }
yadA tu kzatriyo yajYe paSur Bavati vAripa /
DanurvedaM yadA vetti tadA syAt paSur uttamaH // BrP_104.31 //
{brahmovAca: }
tac CrutvA rAjavacanaM varuRo 'gAt svam Alayam /
yadAstrezu ca Sastrezu samarTo 'BUt sa rohitaH // BrP_104.32 //
sarvavedezu SAstrezu vettABUt sa tv ariMdamaH /
yuvarAjyam anuprApte rohite zoqaSAbdike // BrP_104.33 //
prItimAn agamat tatra yatra rAjA sarohitaH /
Agatya varuRaH prAha yajasvAdya sutaM svakam // BrP_104.34 //
om ity uktvA nfpavara ftvijaH prAha BUpatiH /
rohitaM ca sutaM jyezWaM SfRvato varuRasya ca // BrP_104.35 //
{hariScandra uvAca: }
ehi putra mahAvIra yakzye tvAM varuRAya hi //* BrP_104.36 //
{brahmovAca: }
kim etad ity aTovAca rohitaH pitaraM prati /
pitApi tad yaTAvfttam Acacakze savistaram /
rohitaH pitaraM prAha SfRvato varuRasya ca // BrP_104.37 //
{rohita uvAca: }
ahaM pUrvaM mahArAja ftvigBiH sapurohitaH /
vizRave lokanATAya yakzye 'haM tvaritaM SuciH /
paSunA varuRenATa tad anujYAtum arhasi // BrP_104.38 //
{brahmovAca: }
rohitasya tu tad vAkyaM SrutvA vArISvaras tadA /
kopena mahatAvizwo jalodaram aTAkarot // BrP_104.39 //
hariScandrasya nfpate rohitaH sa vanaM yayO /
gfhItvA sa Danur divyaM raTArUQo gatavyaTaH // BrP_104.40 //
yatra cArADya varuRaM hariScandro janeSvaraH /
gaNgAyAM prAptavAn putraM tatrAgAt so 'pi rohitaH // BrP_104.41 //
vyatItAny aTa varzARi paYca zazWe pravartati /
tatra sTitvA nfpasutaH SuSrAva nfpate rujam // BrP_104.42 //
mayA putreRa jAtena pitur vE kleSakAriRA /
kiM PalaM kiM nu kftyaM syAd ity evaM paryacintayat // BrP_104.43 //
tasyAs tIre fzIn puRyAn apaSyan nfpateH sutaH /
gaNgAtIre vartamAnam apaSyad fzisattamam // BrP_104.44 //
ajIgartam iti KyAtam fzes tu vayasaH sutam /
triBiH putrEr anuvftaM BAryayA kzIRavfttikam /
taM dfzwvA nfpateH putro namasyedaM vaco 'bravIt // BrP_104.45 //
{rohita uvAca: }
kzIRavfttiH kfSaH kasmAd durmanA iva lakzyase //* BrP_104.46 //
{brahmovAca: }
ajIgarto 'pi covAca rohitaM nfpateH sutam //* BrP_104.47 //
{ajIgarta uvAca: }
vartanaM nAsti dehasya BoktAro bahavaS ca me /
vinAnnena marizyAmo brUhi kiM karavAmahe // BrP_104.48 //
{brahmovAca: }
tac CrutvA punar apy Aha nfpaputra fziM tadA //* BrP_104.49 //
{rohita uvAca: }
tava kiM vartate citte tad brUhi vadatAM vara //* BrP_104.50 //
{ajIgarta uvAca: }
hiraRyaM rajataM gAvo DAnyaM vastrAdikaM na me /
vidyate nfpaSArdUla vartanaM nAsti me tataH // BrP_104.51 //
sutA me santi BAryA ca ahaM vE paYcamas taTA /
nEtezAM katamasyApi kretAnnena nfpottama // BrP_104.52 //
{rohita uvAca: }
kiM krIRAsi mahAbudDe 'jIgarta satyam eva me /
vada nAnyac ca vaktavyaM viprA vE satyavAdinaH // BrP_104.53 //
{ajIgarta uvAca: }
trayARAm api putrARAm ekaM vA mAM taTEva ca /
BAryAM vApi gfhARemAM krItvA jIvAmahe vayam // BrP_104.54 //
{rohita uvAca: }
kiM BAryayA mahAbudDe kiM tvayA vfdDarUpiRA /
yuvAnaM dehi putraM me putrARAM yaM tvam icCasi // BrP_104.55 //
{ajIgarta uvAca: }
jyezWaputraM SunaHpucCaM nAhaM krIRAmi rohita /
mAtA kanIyasaM cApi na krIRAti tato 'nayoH /
maDyamaM tu SunaHSepaM krIRAmi vada tadDanam // BrP_104.56 //
{rohita uvAca: }
varuRAya paSuH kalpyaH puruzo guRavattaraH /
yadi krIRAsi mUlyaM tvaM vada satyaM mahAmune // BrP_104.57 //
{brahmovAca: }
taTety uktvA tv ajIgartaH putramUlyam akalpayat /
gavAM sahasraM DAnyAnAM nizkAnAM cApi vAsasAm /
rAjaputra varaM dehi dAsyAmi svasutaM tava // BrP_104.58 //
{brahmovAca: }
taTety uktvA rohito 'pi prAdAt savasanaM Danam /
dattvA jagAma pitaram fziputreRa rohitaH /
pitre nivedayAm Asa krayakrItam fzeH sutam // BrP_104.59 //
{rohita uvAca: }
varuRAya yajasva tvaM paSunA tvam arug Bava //* BrP_104.60 //
{brahmovAca: }
taTovAca hariScandraH putravAkyAd anantaram //* BrP_104.61 //
{hariScandra uvAca: }
brAhmaRAH kzatriyA vESyA rAjYA pAlyA iti SrutiH /
viSezatas tu varRAnAM guravo hi dvijottamAH // BrP_104.62 //
vizRor api hi ye pUjyA mAdfSAH kuta eva hi /
avajYayApi yezAM syAn nfpARAM svakulakzayaH // BrP_104.63 //
tAn paSUn kftvA kfpaRaM kaTaM rakzitum utsahe /
ahaM ca brAhmaRaM kuryAM paSuM nEtad Di yujyate // BrP_104.64 //
varaM hi jAtu maraRaM na kaTaMcid dvijaM paSum /
karomi tasmAt putra tvaM brAhmaRena suKaM vraja // BrP_104.65 //
{brahmovAca: }
etasminn antare tatra vAg uvAcASarIriRI //* BrP_104.66 //
{AkASavAg uvAca: }
gOtamIM gacCa rAjendra ftvigBiH sapurohitaH /
paSunA vipraputreRa rohitena sutena ca // BrP_104.67 //
tvayA kAryaH kratuS cEva SunaHSepavaDaM vinA /
kratuH pUrRo Bavet tatra tasmAd yAhi mahAmate // BrP_104.68 //
{brahmovAca: }
tac CrutvA vacanaM SIGraM gaNgAm agAn nfpottamaH /
viSvAmitreRa fziRA vasizWena puroDasA // BrP_104.69 //
vAmadevena fziRA taTAnyEr muniBiH saha /
prApya gaNgAM gOtamIM tAM narameDAya dIkzitaH // BrP_104.70 //
vedimaRqapakuRqAdi yUpapaSvAdi cAkarot /
kftvA sarvaM yaTAnyAyaM tasmin yajYe pravartite // BrP_104.71 //
SunaHSepaM paSuM yUpe nibaDyATa samantrakam /
vAriBiH prokzitaM dfzwvA viSvAmitro 'bravId idam // BrP_104.72 //
{viSvAmitra uvAca: }
devAn fzIn hariScandraM rohitaM ca viSezataH /
anujAnantv imaM sarve SunaHSepaM dvijottamam // BrP_104.73 //
yeByas tv ayaM havir deyo deveByo 'yaM pfTak pfTak /
anujAnantu te sarve SunaHSepaM viSezataH // BrP_104.74 //
vasABir lomaBis tvagBir mAMsEH sanmantritEr maKe /
agnO hozyaH paSuS cAyaM SunaHSepo dvijottamaH // BrP_104.75 //
upAsitAH syur viprendrAs te sarve tv anumanya mAm /
gOtamIM yAntu viprendrAH snAtvA devAn pfTak pfTak // BrP_104.76 //
mantrEH stotrEH stuvantas te mudaM yAntu Sive ratAH /
enaM rakzantu munayo devAS ca havizo BujaH // BrP_104.77 //
{brahmovAca: }
taTety UcuS ca munayo mene ca nfpasattamaH /
tato gatvA SunaHSepo gaNgAM trElokyapAvanIm // BrP_104.78 //
snAtvA tuzwAva tAn devAn ye tatra havizo BujaH /
tatas tuzwAH suragaRAH SunaHSepaM ca te mune /
avadanta surAH sarve viSvAmitrasya SfRvataH // BrP_104.79 //
{surA UcuH: }
kratuH pUrRo Bavatv eza SunaHSepavaDaM vinA //* BrP_104.80 //
{brahmovAca: }
viSezeRATa varuRaS cAvadan nfpasattamam /
tataH pUrRo 'Bavad rAjYo nfmeDo lokaviSrutaH // BrP_104.81 //
devAnAM ca prasAdena munInAM ca prasAdataH /
tIrTasya tu prasAdena rAjYaH pUrRo 'Bavat kratuH // BrP_104.82 //
viSvAmitraH SunaHSepaM pUjayAm Asa saMsadi /
akarod AtmanaH putraM pUjayitvA surAntike // BrP_104.83 //
jyezWaM cakAra putrARAm AtmanaH sa tu kOSikaH /
na menire ye ca putrA viSvAmitrasya DImataH // BrP_104.84 //
SunaHSepasya ca jyEzWyaM tAY SaSApa sa kOSikaH /
jyEzWyaM ye menire putrAH pUjayAm Asa tAn sutAn // BrP_104.85 //
vareRa muniSArdUlas tad etat kaTitaM mayA /
etat sarvaM yatra jAtaM gOtamyA dakziRe tawe // BrP_104.86 //
tatra tIrTAni puRyAni viKyAtAni surAdiBiH /
bahUni tezAM nAmAni mattaH SfRu mahAmate // BrP_104.87 //
hariScandraM SunaHSepaM viSvAmitraM sarohitam /
ityAdy azwa sahasrARi tIrTAny aTa caturdaSa // BrP_104.88 //
tezu snAnaM ca dAnaM ca narameDaPalapradam /
AKyAtaM cAsya mAhAtmyaM tIrTasya munisattama // BrP_104.89 //
yaH paWet pAWayed vApi SfRuyAd vApi BaktitaH /
aputraH putram Apnoti yac cAnyan manasaH priyam // BrP_104.90 //
{brahmovAca: }
somatIrTam iti KyAtaM pitFRAM prItivarDanam /
tatra vfttaM mahApuRyaM SfRu yatnena nArada // BrP_105.1 //
somo rAjAmftamayo ganDarvARAM purABavat /
na devAnAM tadA devA mAm aByetyedam abruvan // BrP_105.2 //
{devA UcuH: }
ganDarvEr AhftaH somo devAnAM prARadaH purA /
tam aDyAyan suragaRA fzayas tv atiduHKitAH /
yaTA syAt somo hy asmAkaM taTA nItir viDIyatAm // BrP_105.3 //
{brahmovAca: }
tatra vAg vibuDAn Aha ganDarvAH strIzu kAmukAH /
teByo dattvATa mAM devAH somam Ahartum arhaTa // BrP_105.4 //
vAcaM pratyUcur amarAs tvAM dAtuM na kzamA vayam /
vinA tenApi na sTAtuM SakyaM nEva tvayA vinA // BrP_105.5 //
punar vAg abravId devAn punar ezyAmy ahaM tv iha /
atra budDir viDAtavyA kriyatAM kratur uttamaH // BrP_105.6 //
gOtamyA dakziRe tIre Baved devAgamo yadi /
maKaM tu vizayaM kftvA AyAntu surasattamAH // BrP_105.7 //
ganDarvAH strIpriyA nityaM paRaDvaM taM mayA saha /
taTety uktvA suragaRAH sarasvatyA vacaHsTitAH // BrP_105.8 //
devadUtEH pfTag devAn yakzAn ganDarvapannagAn /
AhvAnaM cakrire tatra puRye devagirO tadA // BrP_105.9 //
tato devagirir nAma parvatasyABavan mune /
tatrAgaman suragaRA ganDarvA yakzakiMnarAH // BrP_105.10 //
devAH sidDAS ca fzayas taTAzwO devayonayaH /
fziBir gOtamItIre kriyamARe mahADvare // BrP_105.11 //
tatra devEH parivftaH sahasrAkzo 'ByaBAzata //* BrP_105.12 //
{indra uvAca: }
ganDarvAn aTa saMpUjya sarasvatyAH samIpataH /
sarasvatyA paRaDvaM no yuzmAkam amftAtmanA // BrP_105.13 //
{brahmovAca: }
tac CakravacanAt te vE ganDarvAH strIzu kAmukAH /
somaM dattvA sureByas tu jagfhus tAM sarasvatIm // BrP_105.14 //
somo 'Bavac cAmarARAM ganDarvARAM sarasvatI /
avasat tatra vAgISA taTApi ca surAntike // BrP_105.15 //
AyAti ca raho nityam upAMSu kriyatAm iti /
ata eva hi somasya krayo Bavati nArada // BrP_105.16 //
upAMSunA vartitavyaM somakrayaRa eva hi /
tato 'Bavad devatAnAM somaS cApi sarasvatI // BrP_105.17 //
ganDarvARAM nEva somo nEvAsIc ca sarasvatI /
tatrAgaman sarva eva somArTaM gOtamItawam // BrP_105.18 //
gAvo devAH parvatA yakzarakzAH BrP_105.19a
sidDAH sADyA munayo guhyakAS BrP_105.19b
ganDarvAs te marutaH pannagAS BrP_105.19c
sarvOzaDyo mAtaro lokapAlAH BrP_105.19d
rudrAdityA vasavaS cASvinO ca BrP_105.19e
ye 'nye devA yajYaBAgasya yogyAH BrP_105.19f
paYcaviMSatinadyas tu gaNgAyAM saMgatA mune /
pUrRAhutir yatra dattA pUrRAKyAnaM tad ucyate // BrP_105.20 //
gOtamyAM saMgatA yAs tu sarvAS cApi yaToditAH /
tannAmaDeyatIrTAni saMkzepAc CfRu nArada // BrP_105.21 //
somatIrTaM ca gAnDarvaM devatIrTam ataH param /
pUrRAtIrTaM tataH SAlaM SrIparRAsaMgamaM taTA // BrP_105.22 //
svAgatAsaMgamaM puRyaM kusumAyAS ca saMgamam /
puzwisaMgamam AKyAtaM karRikAsaMgamaM SuBam // BrP_105.23 //
vERavIsaMgamaS cEva kfSarAsaMgamas taTA /
vAsavIsaMgamaS cEva SivaSaryA taTA SiKI // BrP_105.24 //
kusumBikA upAraTyA SAntijA devajA tadA /
ajo vfdDaH suro Badro gOtamyA saha saMgatAH // BrP_105.25 //
ete cAnye ca bahavo nadInadasahAyagAH /
pfTivyAM yAni tIrTAni hy agaman devaparvate // BrP_105.26 //
somArTaM vE taTA cAnye 'py Agaman maKamaRqapam /
tAni tIrTAni gaNgAyAM saMgatAni yaTAkramam // BrP_105.27 //
nadIrUpeRa kAny eva nadarUpeRa kAnicit /
sarorUpeRa kAny atra stavarUpeRa kAnicit // BrP_105.28 //
tAny eva sarvatIrTAni viKyAtAni pfTak pfTak /
tezu snAnaM japo homaH pitftarpaRam eva ca // BrP_105.29 //
sarvakAmapradaM puMsAM BuktidaM muktiBAjanam /
etezAM paWanaM cApi smaraRaM vA karoti yaH /
sarvapApavinirmukto yAti vizRupuraM janaH // BrP_105.30 //
{brahmovAca: }
pravarAsaMgamo nAma SrezWA cEva mahAnadI /
yatra sidDeSvaro devaH sarvalokopakArakft // BrP_106.1 //
devAnAM dAnavAnAM ca saMgamo 'BUt sudAruRaH /
tezAM parasparaM vApi prItiS cABUn mahAmune // BrP_106.2 //
te 'py evaM mantrayAm Asur devA vE dAnavA miTaH /
meruparvatam AsAdya parasparahitEziRaH // BrP_106.3 //
{devadEtyA UcuH: }
amftenAmaratvaM syAd utpAdyAmftam uttamam /
pibAmaH sarva evEte BavAmaS cAmarA vayam // BrP_106.4 //
ekIBUtvA vayaM lokAn pAlayAmaH suKAni ca /
prApsyAmaH saMgaraM hitvA saMgaro duHKakAraRam // BrP_106.5 //
prItyA cEvArjitAn arTAn BokzyAmo gatamatsarAH /
yataH snehena vfttir yA sAsmAkaM suKadA sadA // BrP_106.6 //
vEparItyaM tu yad vfttaM na smartavyaM kadAcana /
na ca trElokyarAjye 'pi kEvalye vA suKaM manAk /
tad UrDvam api vA yat tu nirvEratvAd avApyate // BrP_106.7 //
{brahmovAca: }
evaM parasparaM prItAH santo devAS ca dAnavAH /
ekIBUtAS ca suprItA vimaTya varuRAlayam // BrP_106.8 //
manTAnaM mandaraM kftvA rajjuM kftvA tu vAsukim /
devAS ca dAnavAH sarve mamanTur varuRAlayam // BrP_106.9 //
utpannaM ca tataH puRyam amftaM suravallaBam /
nizpanne cAmfte puRye te ca procuH parasparam // BrP_106.10 //
yAmaH svaM svam aDizWAnaM kftakAryAH SramaM gatAH /
sarve samaM ca sarveByo yaTAyogyaM viBajyatAm // BrP_106.11 //
yadA sarvAgamo yatra yasmiMl lagne SuBAvahe /
viBajyatAm idaM puRyam amftaM surasattamAH // BrP_106.12 //
ity uktvA te yayuH sarve dEtyadAnavarAkzasAH /
gatezu dEtyasaMGezu devAH sarve 'nvamantrayan // BrP_106.13 //
{devA UcuH: }
gatAs te ripavo 'smAkaM dEvayogAd ariMdamAH /
ripURAm amftaM nEva deyaM Bavati sarvaTA // BrP_106.14 //
{brahmovAca: }
bfhaspatis taTety Aha punar Aha surAn idam //* BrP_106.15 //
{bfhaspatir uvAca: }
na jAnanti yaTA pApA pibaDvaM ca taTAmftam /
ayam evocito mantro yac CatrURAM parABavaH // BrP_106.16 //
dvezyAH sarvAtmanA dvezyA iti nItivido viduH /
na viSvAsyA na cAKyeyA nEva mantryAS ca SatravaH // BrP_106.17 //
teByo na deyam amftaM Baveyur amarAs tataH /
amarezu ca jAtezu tezu dEtyezu Satruzu /
tAY jetuM nEva SakzyAmo na deyam amftaM tataH // BrP_106.18 //
{brahmovAca: }
iti saMmantrya te devA vAcaspatim aTAbruvan //* BrP_106.19 //
{devA UcuH: }
kva yAmaH kutra mantraH syAt kva pibAmaH kva saMsTitiH /
kurmas tad eva praTamaM vada vAcaspate taTA // BrP_106.20 //
{bfhaspatir uvAca: }
yAntu brahmARam amarAH pfcCantv atra gatiM parAm /
sa tu jYAtA ca vaktA ca dAtA cEva pitAmahaH // BrP_106.21 //
{brahmovAca: }
bfhaspater vacaH SrutvA madantikam aTAgaman /
namasya mAM surAH sarve yad vfttaM tan nyavedayan // BrP_106.22 //
tad devavacanAt putra tEH surEr agamaM harim /
vizRave kaTitaM sarvaM SaMBave vizahAriRe // BrP_106.23 //
ahaM vizRuS ca SaMBuS ca devaganDarvakiMnarEH /
merukandaram Agatya na jAnanti yaTAsurAH // BrP_106.24 //
rakzakaM ca hariM kftvA somapAnAya tasTire /
Adityas tatra vijYAtA somaBojyAn aTetarAn // BrP_106.25 //
somo dAtAmftaM BAgaM cakraDfg rakzakas taTA /
nEva jAnanti tad dEtyA danujA rAkzasAs taTA // BrP_106.26 //
vinA rAhuM mahAprAjYaM sEMhikeyaM ca somapam /
kAmarUpaDaro rAhur marutAM maDyam AviSat // BrP_106.27 //
marudrUpaM samAsTAya pAnapAtraDaras taTA /
jYAtvA divAkaro dEtyaM taM somAya nyavedayat // BrP_106.28 //
tadA tad amftaM tasmE dEtyAyAdEtyarUpiRe /
dattvA somaM tadA somo vizRave tan nyavedayat // BrP_106.29 //
vizRuH pItAmftaM dEtyaM cakreRodyamya tacCiraH /
cicCeda tarasA vatsa tacCiras tv amaraM tv aBUt // BrP_106.30 //
SiromAtravihInaM yad dehaM tad apatad Buvi /
dehaM tad amftaspfzwaM patitaM dakziRe tawe // BrP_106.31 //
gOtamyA muniSArdUla kampayad vasuDAtalam /
dehaM cApy amaraM putra tad adButam ivABavat // BrP_106.32 //
dehaM ca Siraso 'pekzi Siro deham apekzate /
uBayaM cAmaraM jAtaM dEtyaS cAyaM mahAbalaH // BrP_106.33 //
SiraH kAye samAvizwaM sarvAn Bakzayate surAn /
tasmAd deham idaM pUrvaM nASayAmo mahIgatam /
tatas te SaMkaraM prAhur devAH sarve sasaMBramAH // BrP_106.34 //
{devA UcuH: }
mahIgataM dEtyadehaM nASayasva surottama /
tvaM deva karuRAsinDuH SaraRAgatarakzakaH // BrP_106.35 //
SirasA nEva yujyeta dEtyadehaM taTA kuru //* BrP_106.36 //
{brahmovAca: }
prezayAm Asa ceSo 'pi SrezWAM SaktiM tadAtmanaH /
mAtfBiH sahitAM devIM mAtaraM lokapAlinIm // BrP_106.37 //
ISAyuDaDarA devI ISaSaktisamanvitA /
mahIgataM yatra dehaM tatrAgAd BakzyakANkziRI // BrP_106.38 //
SiromAtraM surAH sarve merO tatrEva sAntvayan /
deho devyA punas tatra yuyuDe bahavaH samAH // BrP_106.39 //
rAhus tatra surAn Aha BittvA dehaM purA mama /
atrAste rasam utkfzwaM tad Akfzya SarIrataH // BrP_106.40 //
pfTakBUte rase dehaM pravare 'mftam uttamam /
BasmIBUyAt kzaRenEva tasmAt kurvantu tat purA // BrP_106.41 //
{brahmovAca: }
etad rAhuvacaH SrutvA prItAH sarve 'surArayaH /
aByaziYcan grahARAM tvaM graho BUyA mudAnvitaH // BrP_106.42 //
taddevavacanAc Caktir ISvarI yA nigadyate /
dehaM BittvA dEtyapateH suraSaktisamanvitA // BrP_106.43 //
Akfzya SIGram utkfzwaM pravaraM cAmftaM bahiH /
sTApayitvA tu tad dehaM BakzayAm Asa cAmbikA // BrP_106.44 //
kAlarAtrir BadrakAlI procyate yA mahAbalA /
sTApitaM rasam utkfzwaM rasAnAM pravaraM rasam // BrP_106.45 //
vyasravat sTApitaM tat tu pravarA sABavan nadI /
Akfzwam amftaM cEva sTApitaM sApy aBakzayat // BrP_106.46 //
tataH SrezWA nadI jAtA pravarA cAmftA SuBA /
rAhudehasamudBUtA rudraSaktisamanvitA // BrP_106.47 //
nadInAM pravarA ramyA cAmftA preritA tahA /
tatra paYca sahasrARi tIrTAni guRavanti ca // BrP_106.48 //
tatra SaMBuH svayaM tasTO sarvadA surapUjitaH /
tasyE tuzwAH surAH sarve devyE nadyE pfTak pfTak // BrP_106.49 //
varAn dadur mudA yuktA yaTA pUjAm avApsyati /
SaMBuH surapatir loke taTA pUjAm avApsyasi // BrP_106.50 //
nivAsaM kuru devi tvaM lokAnAM hitakAmyayA /
sadA tizWa raseSAni sarvezAM sarvasidDidA // BrP_106.51 //
stavanAt kIrtanAd DyAnAt sarvakAmapradAyinI /
tvAM namasyanti ye BaktyA kiMcid Apekzya sarvadA // BrP_106.52 //
tezAM sarvARi kAryARi Baveyur devatAjYayA /
SivaSaktyor yatas tasmin nivAso 'BUt sanAtanaH // BrP_106.53 //
ato vadanti munayo nivAsapuram ity adaH /
pravarAyAH purA devAH suprItAs te varAn daduH // BrP_106.54 //
gaNgAyAH saMgamo yas te viKyAtaH suravallaBaH /
tatrAplutAnAM sarvezAM Buktir vA muktir eva ca // BrP_106.55 //
yad vApi manasaH kAmyaM devAnAm api durlaBam /
syAt tezAM sarvam eveha evaM dattvA surA yayuH // BrP_106.56 //
tataH praBfti tat tIrTaM pravarAsaMgamaM viduH /
preritA devadevena Saktir yA preritA tu sA // BrP_106.57 //
amftA sEva viKyAtA pravarEvaM mahAnadI //* BrP_106.58 //
{brahmovAca: }
vfdDAsaMgamam AKyAtaM yatra vfdDeSvaraH SivaH /
tasyAKyAnaM pravakzyAmi SfRu pApapraRASanam // BrP_107.1 //
gOtamo vfdDa ity ukto munir AsIn mahAtapAH /
yadA purABavad bAlo gOtamasya suto dvijaH // BrP_107.2 //
anAsaH sa purotpannas tasmAd vikftarUpaDfk /
sa vErAgyAj jagAmATa deSaM tIrTam itas tataH // BrP_107.3 //
upADyAyena nEvAsIl lajjitasya samAgamaH /
SizyEr anyEH sahADyAyo lajjitasya ca nABavat // BrP_107.4 //
upanItaH kaTaMcic ca pitrA vE gOtamena saH /
etAvatA gOtamo 'pi vyagamac carituM bahiH // BrP_107.5 //
evaM bahutiTe kAle brahmamAtrA Dfte dvije /
nEva cADyayanaM tasya saMjAtaM gOtamasya hi // BrP_107.6 //
nEva SAstrasya cAByAso gOtamasyABavat tadA /
agnikAryaM tataS cakre nityam eva yatavrataH // BrP_107.7 //
gAyatryaByAsamAtreRa brAhmaRo nAmaDArakaH /
agnyupAsanamAtraM ca gAyatryaByasanaM taTA // BrP_107.8 //
etAvatA brAhmaRatvaM gOtamasyABavan mune /
upAsato 'gniM viDivad gAyatrIM ca mahAtmanaH // BrP_107.9 //
tasyAyur vavfDe putra gOtamasya cirAyuzaH /
na dArasaMgrahaM leBe nEva dAtAsti kanyakAm // BrP_107.10 //
taTA caraMs tIrTadeSe vanezu viviDezu ca /
ASramezu ca puRyezu awann Aste sa gOtamaH // BrP_107.11 //
evaM BramaY SItagirim ASrityAste sa gOtamaH /
tatrApaSyad guhAM ramyAM vallIviwapamAlinIm // BrP_107.12 //
tatropaviSya viprendro vastuM samakaron matim /
cintayaMs tu pravizwo 'sAv apaSyat striyam uttamAm // BrP_107.13 //
SiTilANgIm aTa kfSAM vfdDAM ca tapasi sTitAm /
brahmacaryeRa vartantIM virAgAM rahasi sTitAm // BrP_107.14 //
sa tAM dfzwvA muniSrezWo namaskArAya tasTivAn /
namasyantaM muniSrezWaM taM gOtamam avArayat // BrP_107.15 //
{vfdDovAca: }
gurus tvaM BavitA mahyaM na mAM vanditum arhasi /
Ayur vidyA DanaM kIrtir DarmaH svargAdikaM ca yat /
tasya naSyati vE sarvaM yaM namasyati vE guruH // BrP_107.16 //
{brahmovAca: }
kftAYjalipuwas tAM vE gOtamaH prAha vismitaH //* BrP_107.17 //
{gOtama uvAca: }
tapasvinI tvaM vfdDA ca guRajyezWA ca BAminI /
alpavidyas tv alpavayA ahaM tava guruH kaTam // BrP_107.18 //
{vfdDovAca: }
ArzwizeRapriyaputra ftaDvaja iti SrutaH /
guRavAn matimAY SUraH kzatraDarmaparAyaRaH // BrP_107.19 //
sa kadAcid vanaM prAyAn mfgayAkfzwacetanaH /
viSrAmam akarod asyAM guhAyAM sa ftaDvajaH // BrP_107.20 //
yuvA sa matimAn dakzo balena mahatA vftaH /
taM viSrAntaM nfpavaram apsarA dadfSe tataH // BrP_107.21 //
ganDarvarAjasya sutA suSyAmA iti viSrutA /
tAM dfzwvA cakame rAjA rAjAnaM cakame ca sA // BrP_107.22 //
iti krIqA samaBavat tayA rAjYo mahAmate /
nivfttakAmo rAjendras tAm ApfcCyAgamad gfham // BrP_107.23 //
utpannAhaM tatas tasyAM suSyAmAyAM mahAmate /
gacCantI mAM tadA mAtA idam Aha tapoDana // BrP_107.24 //
{suSyAmovAca: }
yas tv asyAM praviSed Badre sa te BartA Bavizyati //* BrP_107.25 //
{vfdDovAca: }
ity uktvA sA jagamATa mAtA mama mahAmate /
tasmAd atra pravizwas tvaM pumAn nAnyaH kadAcana // BrP_107.26 //
sahasrARi taTASItiM kftvA rAjyaM pitA mama /
atrEva ca tapas taptvA tataH svargam upeyivAn // BrP_107.27 //
svargaM yAte 'pi pitari sahasrARi taTA daSa /
varzARi muniSArdUla rAjyaM kftvA taTA paraH // BrP_107.28 //
svarge yAto mama BrAtA aham atrEva saMsTitA /
ahaM brahman nAnyavfttA na mAtA na pitA mama // BrP_107.29 //
aham AtmeSvarI brahman nivizwA kzatrakanyakA /
tasmAd Bajasva mAM brahman vratasTAM puruzArTinIm // BrP_107.30 //
{gOtama uvAca: }
sahasrAyur ahaM Badre mattas tvaM vayasADikA /
ahaM bAlas tvaM tu vfdDA nEvAyaM Gawate miTaH // BrP_107.31 //
{vfdDovAca: }
tvaM BartA me purA dizwo nAnyo BartA mato mama /
DAtrA dattas tatas tvaM mAM na nirAkartum arhasi // BrP_107.32 //
aTavA necCasi mAM tvam apraduzwAm anuvratAm /
tatas tyakzyAmi jIvaM me idAnIM tava paSyataH // BrP_107.33 //
apekzitAprAptito hi dehinAM maraRaM varam /
anuraktajanatyAge pAtakAnto na vidyate // BrP_107.34 //
{brahmovAca: }
vfdDAyAs tad vacaH SrutvA gOtamo vAkyam abravIt //* BrP_107.35 //
{gOtama uvAca: }
ahaM tapovirahito vidyAhIno hy akiMcanaH /
nAhaM varo hi yogyas te kurUpo BogavarjitaH // BrP_107.36 //
anAso 'haM kiM karomi atapovidya eva ca /
tasmAt surUpaM suvidyAm ApAdya praTamaM SuBe /
paScAt te vacanaM kAryaM tato vfdDAbravId dvijam // BrP_107.37 //
{vfdDovAca: }
mayA sarasvatI devI tozitA tapasA dvija /
taTEvApo rUpavatyo rUpadAtAgnir eva ca // BrP_107.38 //
tasmAd vAgISvarI devI sA te vidyAM pradAsyati /
agniS ca rUpavAn devas tava rUpaM pradAsyati // BrP_107.39 //
{brahmovAca: }
evam uktvA gOtamaM taM vfdDovAca viBAvasum /
prArTayitvA suvidyaM taM surUpaM cAkaron munim // BrP_107.40 //
tataH suvidyaH suBagaH sukAnto BrP_107.41a
vfdDAM sa patnIm akarot prItiyuktaH BrP_107.41b
tayA sa reme bahulA manojYayA BrP_107.41c
samAH suKaM prItamanA guhAyAm BrP_107.41d
kadAcit tatra vasator daMpatyor mudator girO /
guhAyAM muniSArdUla Ajagmur munayo 'malAH // BrP_107.42 //
vasizWavAmadevAdyA ye cAnye ca maharzayaH /
BramantaH puRyatIrTAni prApnuvaMs tasya tAM guhAm // BrP_107.43 //
AgatAMs tAn fzIY jYAtvA gOtamaH saha BAryayA /
satkAram akarot tezAM jahasus taM ca kecana // BrP_107.44 //
ye bAlA yOvanonmattA vayasA ye ca maDyamAH /
vfdDAM ca gOtamaM prekzya jahasus tatra kecana // BrP_107.45 //
{fzaya UcuH: }
putro 'yaM tava pOtro vA vfdDe ko gOtamo 'Bavat /
satyaM vadasva kalyARi ity evaM jahasur dvijAH // BrP_107.46 //
vizaM vfdDasya yuvatI vfdDAyA amftaM yuvA /
izwAnizwasamAyogo dfzwo 'smABir aho cirAt // BrP_107.47 //
{brahmovAca: }
ity evam Ucire kecid daMpatyoH SfRvatos tadA /
evam uktvA kftAtiTyA yayuH sarve maharzayaH // BrP_107.48 //
fzIRAM vacanaM SrutvA uBAv api suduHKitO /
lajjitO ca mahAprAjYO gOtamo BAryayA saha /
papracCa muniSArdUlam agastyam fzisattamam // BrP_107.49 //
{gOtama uvAca: }
ko deSaH kim u tIrTaM vA yatra SreyaH samApyate /
SIGram eva mahAprAjYa BuktimuktipradAyakam // BrP_107.50 //
{agastya uvAca: }
vadadBir muniBir brahman mayA Srutam idaM vacaH /
sarve kAmAs tatra pUrRA gOtamyAM nAtra saMSayaH // BrP_107.51 //
tasmAd gacCa mahAbudDe gOtamIM pApanASinIm /
ahaM tvAm anuyAsyAmi yaTecCasi taTA kuru // BrP_107.52 //
{brahmovAca: }
etac CrutvAgastyavAkyaM vfdDayA gOtamo 'ByagAt /
tatra tepe tapas tIvraM patnyA sa BagavAn fziH // BrP_107.53 //
stutiM cakAra devasya SaMBor vizRos taTEva ca /
gaNgAM ca tozayAm Asa BAryArTaM BagavAn fziH // BrP_107.54 //
{gOtama uvAca: }
KinnAtmanAm atra Bave tvam eva SaraRaM SivaH /
maruBUmAv aDvagAnAM viwapIva priyAyutaH // BrP_107.55 //
uccAvacAnAM BUtAnAM sarvaTA pApanodanaH /
sasyAnAM Ganavat kfzRa tvam avagrahaSoziRAm // BrP_107.56 //
vEkuRWadurganiHSreRis tvaM pIyUzataraMgiRI /
aDogatAnAM taptAnAM SaraRaM Bava gOtami // BrP_107.57 //
{brahmovAca: }
tatas tuzwAvadad vAkyaM gOtamaM vfdDayA yutam /
SaraRAgatadInArtaM SaraRyA gOtamI mudA // BrP_107.58 //
{gOtamy uvAca: }
aBiziYcasva BAryAM tvaM majjalEr mantrasaMyutEH /
kalaSEr upacArES ca tataH patnI tava priyA // BrP_107.59 //
surUpA cArusarvANgI suBagA cArulocanA /
sarvalakzaRasaMpUrRA ramyarUpam avApsyati // BrP_107.60 //
rUpavatyA punas tvaM vE BAryayA cABizecitaH /
sarvalakzaRasaMpUrRaH kAntaM rUpam avApsyasi // BrP_107.61 //
{brahmovAca: }
taTeti gANgavacanAd yaToktaM tO ca cakratuH /
surUpatAm uBO prAptO gOtamyAS ca prasAdataH // BrP_107.62 //
aBizekodakaM yac ca sA nadI samajAyata /
tasyA nAmnA tu viKyAtA vfdDAyA munisattama // BrP_107.63 //
vfdDA nadIti viKyAtA gOtamo 'pi taTocyate /
vfdDagOtama ity ukta fziBiH samavAsiBiH /
vfdDA tu gOtamIM prAha gaNgAM pratyakzarUpiRIm // BrP_107.64 //
{vfdDovAca: }
mannAmnIyaM nadI devi vfdDA cety aBiDIyatAm /
tvayA ca saMgamas tasyAs tasyAs tIrTam anuttamam // BrP_107.65 //
rUpasOBAgyasaMpatti- putrapOtrapravarDanam /
AyurArogyakalyARaM jayaprItivivarDanam /
snAnadAnAdihomES ca pitFRAM pAvanaM param // BrP_107.66 //
{brahmovAca: }
astv ity Aha ca tAM gaNgA suvfdDAM gOtamapriyAm /
gOtamasTApitaM liNgaM vfdDAnAmnEva kIrtitam // BrP_107.67 //
tatrEva ca mudaM prApto vfdDayA munisattamaH /
tatra snAnaM ca dAnaM ca sarvABIzwapradAyakam // BrP_107.68 //
tataH praBfti tat tIrTaM vfdDAsaMgamam ucyate //* BrP_107.69 //
{brahmovAca: }
ilAtIrTam iti KyAtaM sarvasidDikaraM nfRAm /
brahmahatyAdipApAnAM pAvanaM sarvakAmadam // BrP_108.1 //
vEvasvatAnvaye jAta ilo nAma janeSvaraH /
mahatyA senayA sArDaM jagAma mfgayAvanam // BrP_108.2 //
paribaBrAma gahanaM bahuvyAlasamAkulam /
nAnAkAradvijayutaM viwapEH pariSoBitam // BrP_108.3 //
vanecaraM nfpaSrezWo mfgayAgatamAnasaH /
tatrEva matim ADatta ilo 'mAtyAn aTAbravIt // BrP_108.4 //
{ila uvAca: }
gacCantu nagaraM sarve mama putreRa pAlitam /
deSaM koSaM balaM rAjyaM pAlayantu punaS ca tam // BrP_108.5 //
vasizWo 'pi taTA yAtu AdAyAgnIn piteva naH /
patnIBiH sahito DImAn araRye 'haM vasAmy aTa // BrP_108.6 //
araRyaBogaBugBiS ca vAjivAraRamAnuzEH /
mfgayASIliBiH kEScid yAntu sarva itaH purIm // BrP_108.7 //
{brahmovAca: }
taTety uktvA yayus te 'pi svayaM prAyAc CanEr girim /
himavantaM ratnamayaM vasaMs tatra ilo nfpaH // BrP_108.8 //
dadarSa kandaraM tatra nAnAratnavicitritam /
tatra yakzeSvaraH kaScit samanyur iti viSrutaH // BrP_108.9 //
tasya BAryA samAnAmnI BartfvrataparAyaRA /
tasmin vasaty asO yakzo ramaRIye nagottame // BrP_108.10 //
mfgarUpeRa vyacarad BAryayA sa mahAmatiH /
svecCayA svavane yakzaH krIqate nftyagItakEH // BrP_108.11 //
itTaM sa yakzo jAnAti mfgarUpaDaro 'pi ca /
ilas tu taM na jAnAti kandaraM yakzapAlitam // BrP_108.12 //
yakzasya gehaM vipulaM nAnAratnavicitritam /
tatropavizwo nfpatir mahatyA senayA vftaH // BrP_108.13 //
vAsaM cakre sa tatrEva gehe yakzasya DImataH /
sa yakzo 'Darmakopena BAryayA mfgarUpaDfk // BrP_108.14 //
ilaM jetuM na Saknomi yAcito na dadAti ca /
hftaM gehaM mamAnena kiM karomIty acintayat // BrP_108.15 //
yuDi mattaM kaTaM hanyAM ceti sTitvA sa yakzarAw /
AtmIyAn prezayAm Asa yakzAY SUrAn DanurDarAn // BrP_108.16 //
{yakza uvAca: }
yudDe jitvA ca rAjAnam ilam udDatadantinam /
gfhAd yaTAnyato yAti mama tat kartum arhaTa // BrP_108.17 //
{brahmovAca: }
yakzeSvarasya tad vAkyAd yakzAs te yudDadurmadAH /
ilaM gatvAbruvan sarve nirgacCAsmAd guhAlayAt // BrP_108.18 //
na ced yudDAt pariBrazwaH palAyya kva gamizyasi /
tad yakzavacanAt kopAd yudDaM cakre sa rAjarAw // BrP_108.19 //
jitvA yakzAn bahuviDAn uvAsa daSa SarvarIH /
yakzeSvaro mfgo BUtvA BAryayApi vane vasan // BrP_108.20 //
hftageho vanaM prApto hftaBftyaH sa yakziRIm /
prAha cintAparo BUtvA mfgIrUpaDarAM priyAm // BrP_108.21 //
{yakza uvAca: }
rAjA 'yaM durmanAH kAnte vyasanAsaktamAnasaH /
kaTam AyAti vipadaM tatropAyo vicintyatAm // BrP_108.22 //
pApardDivyasanAntAni rAjyAny aKilaBUBujAm /
prApayomAvanaM suBrUr mfgI BUtvA manoharA // BrP_108.23 //
praviSet tatra rAjAyaM strI Bavizyaty asaMSayam /
karaRIyaM tvayA Badre na cEtad yujyate mama /
ahaM tu puruzo yena tvaM punaH strI ca yakziRI // BrP_108.24 //
{yakziRy uvAca: }
kaTaM tvayA na gantavyam umAvanam anuttamam /
gate 'pi tvayi ko dozas tan me kaTaya tattvataH // BrP_108.25 //
{yakza uvAca: }
himavatparvataSrezWa umayA sahitaH SivaH /
devEr gaREr anuvfto vicacAra yaTAsuKam /
pArvatI SaMkaraM prAha kadAcid rahasi sTitam // BrP_108.26 //
{pArvaty uvAca: }
strIRAm eza svaBAvo 'sti rataM gopAyitaM Bavet /
tasmAn me niyataM deSam AjYayA rakzitaM tava // BrP_108.27 //
dehi me tridaSeSAna umAvanam iti Srutam /
vinA tvayA gaReSena kArttikeyena nandinA // BrP_108.28 //
yas tv atra praviSen nATa strItvaM tasya Baved iti //* BrP_108.29 //
{yakza uvAca: }
ity AjYomAvane dattA prasannenendumOlinA /
kiM karomi pumAn kAnte tvayA praRayanArditaH /
tasmAn mayA na gantavyam umAyA vanam uttamam // BrP_108.30 //
{brahmovAca: }
tad BartfvacanaM SrutvA yakziRI kAmarUpiRI /
mfgI BUtvA viSAlAkzI ilasya purato 'Bavat // BrP_108.31 //
yakzas tu saMsTitas tatra dadarSelo mfgIM tadA /
mfgayAsaktacitto vE mfgIM dfzwvA viSezataH // BrP_108.32 //
eka eva hayArUQo niryayO tAM mfgIm anu /
sAkarzata SanEs taM tu rAjAnaM mfgayAkulam // BrP_108.33 //
SanEr jagAma sA tatra yad umAvanam ucyate /
adfSyA tu mfgI tasmE darSayantI kvacit kvacit // BrP_108.34 //
tizWantI cEva gacCantI DAvantI ca viBItavat /
hariRI capalAkzI sA tam Akarzad umAvanam // BrP_108.35 //
anuprApto hayArUQas tat prApa sa umAvanam /
umAvanaM pravizwaM taM jYAtvA sA yakziRI tadA // BrP_108.36 //
mfgIrUpaM parityajya yakziRI kAmarUpiRI /
divyarUpaM samAsTAya cASokatarusaMniDO // BrP_108.37 //
tacCAKAlambitakarA divyaganDAnulepanA /
divyarUpaDarA tanvI kftakAryA samA tadA // BrP_108.38 //
hasantI nfpatiM prekzya SrAntaM hayagataM tadA /
mfgIm AlokayantaM taM capalAkzam ilaM tadA // BrP_108.39 //
BartfvAkyam aSezeRa smarantI prAha BUmipam //* BrP_108.40 //
{samovAca: }
hayArUQAbalA tanvi kva ekEva tu gacCasi /
puruzasya ca vezeRa ile kam anuyAsyasi // BrP_108.41 //
{brahmovAca: }
ileti vacanaM SrutvA rAjAsO kroDamUrCitaH /
yakziRIM BartsayitvAsO tAm apfcCan mfgIM punaH // BrP_108.42 //
taTApi yakziRI prAha ile kim anuvIkzase /
ileti vacanaM SrutvA DftacApo hayasTitaH // BrP_108.43 //
kupito darSayAm Asa trElokyavijayI DanuH /
punaH sA prAha nfpatiM mahAtmAnam ile svayam // BrP_108.44 //
prekzasva paScAn mAM brUhi asatyAM satyavAdinIm /
tadA cAlokayad rAjA stanO tuNgO BujAntare // BrP_108.45 //
kim idaM mama saMjAtam ity evaM cakito 'Bavat //* BrP_108.46 //
{ilovAca: }
kim idaM mama saMjAtaM jAnIte BavatI sPuwam /
vada sarvaM yaTAtaTyaM tvaM kA vA vada suvrate // BrP_108.47 //
{yakziRy uvAca: }
himavatkandaraSrezWe samanyur vasate patiH /
yakzARAm aDipaH SrImAMs tadBAryAhaM tu yakziRI // BrP_108.48 //
yatkandare BavAn rAjA tUpavizwaH suSItale /
yasya yakzA hatA mohAt tvayA hi saMgaraM vinA // BrP_108.49 //
tato 'haM nirgamArTaM te mfgI BUtvA umAvanam /
pravizwA tvaM pravizwo 'si purA prAha maheSvaraH // BrP_108.50 //
yas tv atra praviSen mandaH pumAn strItvam avApsyati /
tasmAt strItvam avApto 'si na tvaM duHKitum arhasi /
prOQo 'pi ko 'tra jAnAti vicitraBavitavyatAm // BrP_108.51 //
{brahmovAca: }
yakziRIvacanaM SrutvA hayArUQas tadApatat /
tam ASvAsya punaH sEva yakziRI vAkyam abravIt // BrP_108.52 //
{yakziRy uvAca: }
strItvaM jAtaM jAtam eva na puMstvaM kartum arhasi /
gfhARa vidyAM strIyogyAM nftyaM gItam alaMkftim /
strIlAlityaM strIvilAsaM strIkftyaM sarvam eva tat // BrP_108.53 //
{brahmovAca: }
ilA sarvam aTAvApya yakziRIM vAkyam abravIt //* BrP_108.54 //
{ilovAca: }
ko vA BartA kiM tu kftyaM punaH puMstvaM kaTaM Bavet /
etad vadasva kalyARI duHKArtAyA viSezataH /
ArtAnAm ArtiSamanAc Creyo nAByaDikaM kvacit // BrP_108.55 //
{yakziRy uvAca: }
buDaH somasuto nAma vanAd asmAc ca pUrvataH /
ASramas tasya suBage pitaraM nityam ezyati // BrP_108.56 //
anenEva paTA somaM pitaraM sa buDo grahaH /
drazwuM yAti tato nityaM namaskartuM taTEva ca // BrP_108.57 //
yadA yAti buDaH SAntas tadAtmAnaM ca darSaya /
taM dfzwvA tvaM tu suBage sarvakAmAn avApsyasi // BrP_108.58 //
{brahmovAca: }
tAm ASvAsya tataH suBrUr yakziRy antaraDIyata /
yakziRI sA tam Acazwa yakzo 'pi suKam AptavAn // BrP_108.59 //
ilasEnyaM ca tatrAsIt tad gataM ca yaTAsuKam /
umAvanasTitA celA gAyantI nftyatI punaH // BrP_108.60 //
strIBAvam anucezwantI smarantI karmaRo gatim /
kadAcit kriyamARe tu ilayA nftyakarmaRi // BrP_108.61 //
tAm apaSyad buDo DImAn pitaraM gantum udyataH /
ilAM dfzwvA gatiM tyaktvA tAm AgatyAbravId buDaH // BrP_108.62 //
{buDa uvAca: }
BAryA Bava mama svasTA sarvAByas tvaM priyA Bava //* BrP_108.63 //
{brahmovAca: }
buDavAkyam ilA BaktyA tv aBinandya taTAkarot /
smftvA ca yakziRIvAkyaM tatas tuzwABavan mune // BrP_108.64 //
buDo reme tayA prItyA nItvA svasTAnam uttamam /
sA cApi sarvaBAvena tozayAm Asa taM patim /
tato bahutiTe kAle buDas tuzwo 'vadat priyAm // BrP_108.65 //
{buDa uvAca: }
kiM te deyaM mayA Badre priyaM yan manasi sTitam //* BrP_108.66 //
{brahmovAca: }
tadvAkyasamakAlaM tu putraM dehIty aBAzata /
ilA buDaM somasutaM prItimantaM priyaM taTA // BrP_108.67 //
{buDa uvAca: }
amoGam etan madvIryaM taTA prItisamudBavam /
putras te BavitA tasmAt kzatriyo lokaviSrutaH // BrP_108.68 //
somavaMSakaraH SrImAn Aditya iva tejasA /
budDyA bfhaspatisamaH kzamayA pfTivIsamaH // BrP_108.69 //
vIryeRAjO harir iva kopena hutaBug yaTA //* BrP_108.70 //
{brahmovAca: }
tasminn utpadyamAne tu buDaputre mahAtmani /
jayaSabdaS ca sarvatra tv AsIc ca suraveSmani // BrP_108.71 //
buDaputre samutpanne tatrAjagmuH sureSvarAH /
aham apy AgamaM tatra mudA yukto mahAmate // BrP_108.72 //
jAtamAtraH suto rAvam akarot sa pfTusvaram /
tena sarve 'py avocan vE saMgatA fzayaH surAH // BrP_108.73 //
yasmAt purU ravo 'syeti tasmAd eza purUravAH /
syAd ity evaM nAma cakruH sarve saMtuzwamAnasAH // BrP_108.74 //
buDo 'py aDyApayAm Asa kzAtravidyAM sutaM SuBAm /
DanurvedaM saprayogaM buDaH prAdAt tadAtmaje // BrP_108.75 //
sa SIGraM vfdDim agamac Cuklapakze yaTA SaSI /
sa mAtaraM duHKayutAM samIkzyelAM mahAmatiH /
namasyATa vinItAtmA ilAm Elo 'bravId idam // BrP_108.76 //
{Ela uvAca: }
buDo mAtar mama pitA tava BartA priyas taTA /
ahaM ca putraH karmaRyaH kasmAt te mAnaso jvaraH // BrP_108.77 //
{ilovAca: }
satyaM putra buDo BartA tvaM ca putro guRAkaraH /
BartfputrakftA cintA na mamAsti kadAcana // BrP_108.78 //
taTApi pUrvajaM kiMcid duHKaM smftvA punaH punaH /
cintayeyaM mahAbudDe tato mAtaram abravIt // BrP_108.79 //
{Ela uvAca: }
nivedayasva me mAtas tad eva praTamaM mama //* BrP_108.80 //
{brahmovAca: }
ilA cEnam uvAcedaM rahovAcaM kaTaM vade /
taTApi putra te vacmi pitroH putro yato gatiH /
magnAnAM duHKapATobDO putraH pravahaRaM param // BrP_108.81 //
{brahmovAca: }
tan mAtfvacanaM SrutvA vinItaH prAha mAtaram /
pAdayoH patitaS cApi vada mAtar yaTA taTA // BrP_108.82 //
{brahmovAca: }
sA purUravasaM prAha ikzvAkURAM taTA kulam /
tatrotpattiM svasya nAma rAjyaprAptiM priyAn sutAn // BrP_108.83 //
puroDasaM vasizWaM ca priyAM BAryAM svakaM padam /
vananiryARam evATa amAtyAnAM puroDasaH // BrP_108.84 //
prezaRaM ca nagaryAM tAM mfgayAsaktim eva ca /
himavatkandaragatiM yakzeSvaragfhe gatim // BrP_108.85 //
umAvanapraveSaM ca strItvaprAptim aSezataH /
maheSvarAjYayA tatra cApraveSaM narasya tu // BrP_108.86 //
yakziRIvAkyam apy asya varadAnaM taTEva ca /
buDaprAptiM taTA prItiM putrotpattyAdy aSezataH // BrP_108.87 //
kaTayAm Asa tat sarvaM SrutvA mAtaram abravIt /
purUravAH kiM karomi kiM kftvA sukftaM Bavet // BrP_108.88 //
etAvatA te tfptiS ced alam etena cAmbike /
yad apy anyan manovarti tad apy AjYApayasva me // BrP_108.89 //
{ilovAca: }
icCeyaM puMstvam utkfzwam icCeyaM rAjyam uttamam /
aBizekaM ca putrARAM tava cApi viSezataH // BrP_108.90 //
dAnaM dAtuM ca yazwuM ca muktimArgasya vIkzaRam /
sarvaM ca kartum icCAmi tava putra prasAdataH // BrP_108.91 //
{putra uvAca: }
upAyaM tvA tu pfcCAmi yena puMstvam avApsyasi /
tapaso vAnyato vApi vadasva mama tattvataH // BrP_108.92 //
{ilovAca: }
buDaM tvaM pitaraM pfcCa gatvA putra yaTArTavat /
sa tu sarvaM tu jAnAti upadekzyati te hitam // BrP_108.93 //
{brahmovAca: }
tanmAtfvacanAd Elo gatvA pitaram aYjasA /
uvAca praRato BUtvA mAtuH kftyaM taTAtmanaH // BrP_108.94 //
{buDa uvAca: }
ilaM jAne mahAprAjYa ilAM jAtAM punas taTA /
umAvanapraveSaM ca SaMBor AjYAM taTEva ca // BrP_108.95 //
tasmAc CaMBuprasAdena umAyAS ca prasAdataH /
viSApo BavitA putra tAv ArADya na cAnyaTA // BrP_108.96 //
{purUravA uvAca: }
paSyeyaM taM kaTaM devaM kaTaM vA mAtaraM SivAm /
tIrTAd vA tapaso vApi tat pitaH praTamaM vada // BrP_108.97 //
{buDa uvAca: }
gOtamIM gacCa putra tvaM tatrAste sarvadA SivaH /
umayA sahitaH SrImAY SApahantA varapradaH // BrP_108.98 //
{brahmovAca: }
purUravAH pitur vAkyaM SrutvA tu mudito 'Bavat /
gOtamIM tapase DImAn gaNgAM trElokyapAvanIm // BrP_108.99 //
puMstvam icCaMs taTA mAtur jagAma tapase tvaran /
himavantaM giriM natvA mAtaraM pitaraM gurum // BrP_108.100 //
gacCantam anvagAt putram ilA somasutas taTA /
te sarve gOtamIM prAptA himavatparvatottamAt // BrP_108.101 //
tatra snAtvA tapaH kiMcit kftvA cakruH stutiM parAm /
Bavasya devadevasya stutikramam imaM SfRu // BrP_108.102 //
buDas tuzwAva praTamam ilA ca tadanantaram /
tataH purUravAH putro gOrIM devIM ca SaMkaram // BrP_108.103 //
{buDa uvAca: }
yO kuNkumena svaSarIrajena BrP_108.104a
svaBAvahemapratimO sarUpO BrP_108.104b
yAv arcitO skandagaReSvarAByAM BrP_108.104c
tO me SaraRyO SaraRaM BavetAm BrP_108.104d
{ilovAca: }
saMsAratApatrayadAvadagDAH BrP_108.105a
SarIriRo yO paricintayantaH BrP_108.105b
sadyaH parAM nirvftim Apnuvanti BrP_108.105c
tO SaMkarO me SaraRaM BavetAm BrP_108.105d
ArtA hy ahaM pIqitamAnasA te BrP_108.106a
kleSAdigoptA na paro 'sti kaScit BrP_108.106b
deva tvadIyO caraRO supuRyO BrP_108.106c
tO me SaraRyO SaraRaM BavetAm BrP_108.106d
{purUravA uvAca: }
yayoH sakASAd idam aByudEti BrP_108.107a
prayAti cAnte layam eva sarvam BrP_108.107b
jagacCaraRyO jagadAtmakO tu BrP_108.107c
gOrIharO me SaraRaM BavetAm BrP_108.107d
yO devavfndezu mahotsave tu BrP_108.108a
pAdO gfhAReSa girISaputryAH BrP_108.108b
proktaM DftO prItivaSAc Civena BrP_108.108c
tO me SaraRyO SaraRaM BavetAm BrP_108.108d
{SrIdevy uvAca: }
kim aBIzwaM pradAsyAmi yuzmaByaM tad vadantu me /
kftakftyAH sTa BadraM vo devAnAm api duzkaram // BrP_108.109 //
{purUravA uvAca: }
ilo rAjA tavAjYAtvA vanaM prAviSad ambike /
tat kzamasva sureSAni puMstvaM dAtuM tvam arhasi // BrP_108.110 //
{brahmovAca: }
taTety uvAca tAn sarvAn Bavasya tu mate sTitA /
tataH sa BagavAn Aha devIvAkyarataH sadA // BrP_108.111 //
{Siva uvAca: }
atrABizekamAtreRa puMstvaM prApnotv ayaM nfpaH //* BrP_108.112 //
{brahmovAca: }
snAtAyA buDaBAryAyAH SarIrAd vAri susruve /
nftyaM gItaM ca lAvaRyaM yakziRyA yad upArjitam // BrP_108.113 //
tat sarvaM vAriDArABir gaNgAmBasi samAviSat /
nftyA gItA ca sOBAgyA imA nadyo baBUvire // BrP_108.114 //
tAS cApi saMgatA gaNgAM te puRyAH saMgamAs trayaH /
tezu snAnaM ca dAnaM ca surarAjyaPalapradam // BrP_108.115 //
ilA puMstvam avApyATa gOrISaMBoH prasAdataH /
mahAByudayasidDyarTaM vAjimeDam aTAkarot // BrP_108.116 //
puroDasaM vasizWaM ca BAryAM putrAMs taTEva ca /
amAtyAMS ca balaM koSam AnIya sa nfpottamaH // BrP_108.117 //
caturaNgaM balaM rAjyaM daRqake 'sTApayat tadA /
ilasya nAmnA viKyAtaM tatra tat puram ucyate // BrP_108.118 //
pUrvajAtAn aTo putrAn sUryavaMSakramAgate /
rAjye 'Bizicya paScAt tam ElaM snehAd asiYcayat // BrP_108.119 //
somavaMSakaraH SrImAn ayaM rAjA Baved iti /
sarveByo matimAneByo jyezWaH SrezWo 'Bavan mune // BrP_108.120 //
yatra ca kratavo vfttA ilasya nfpateH SuBAH /
yatra puMstvam avApyATa yatra putrAH samAgatAH // BrP_108.121 //
yakziRIdattanftyAdi- gItasOBAgyamaNgalAH /
nadyo BUtvA yatra gaNgAM saMgatAs tAni nArada // BrP_108.122 //
tIrTAni SuBadAny Asan sahasrARy aTa zoqaSa /
uBayos tIrayos tAta tatra SaMBur ileSvaraH /
tezu snAnaM ca dAnaM ca sarvakratuPalapradam // BrP_108.123 //
{brahmovAca: }
cakratIrTam iti KyAtaM brahmahatyAdinASanam /
yatra cakreSvaro devaS cakram Apa yato hariH // BrP_109.1 //
yatra vizRuH svayaM sTitvA cakrArTaM SaMkaraM praBuH /
pUjayAm Asa tat tIrTaM cakratIrTam udAhftam // BrP_109.2 //
yasya SravaRamAtreRa sarvapApEH pramucyate /
dakzakratO pravftte tu devAnAM ca samAgame // BrP_109.3 //
dakzeRa dUzite deve Sive Sarve maheSvare /
anAhvAne sureSasya dakzacitte malImase // BrP_109.4 //
dAkzAyaRyA Srute vAkye anAhvAnasya kAraRe /
ahalyAyAM coktavatyAM kupitABUt sureSvarI // BrP_109.5 //
pitaraM nASaye pApaM kzameyaM na kaTaMcana /
SfRvatI dozavAkyAni pitrA coktAni Bartari // BrP_109.6 //
patyuH SfRvanti yA nindAM tAsAM pApAvaDiH kutaH /
yAdfSas tAdfSo vApi patiH strIRAM parA gatiH // BrP_109.7 //
kiM punaH sakalADISo mahAdevo jagadguruH /
SrutaM tannindanaM tarhi DArayAmi na dehakam // BrP_109.8 //
tasmAt tyakzya imaM deham ity uktvA sA mahAsatI /
kopena mahatAvizwA prajajvAla sureSvarI // BrP_109.9 //
SivEkacetanA dehaM balAd yogAc ca tatyaje /
maheSvaro 'pi sakalaM vfttam AkarRya nAradAt // BrP_109.10 //
dfzwvA cukopa papracCa jayAM ca vijayAM taTA /
te Ucatur uBe devaM dakzakratuvinASanam // BrP_109.11 //
dAkzAyaRyA iti SrutvA maKaM prAyAn maheSvaraH /
BImEr gaREH parivfto BUtanATEH samaM yayO // BrP_109.12 //
maKas tEr vezwitaH sarvo devabrahmapuraskftaH /
dakzeRa yajamAnena SudDaBAvena rakzitaH // BrP_109.13 //
vasizWAdiBir atyugrEr muniBiH parivAritaH /
indrAdityAdyEr vasuBiH sarvataHparipAlitaH // BrP_109.14 //
fgyajuHsAmavedES ca svAhASabdEr alaMkftaH /
SradDA puzwis taTA tuzwiH SAntir lajjA sarasvatI // BrP_109.15 //
BUmir dyOH SarvarI kzAntir uzA ASA jayA matiH /
etABiS ca taTAnyABiH sarvataH samalaMkftaH // BrP_109.16 //
tvazwrA mahAtmanA cApi kArito viSvakarmaRA /
suraBir nandinI DenuH kAmaDuk kAmadohinI // BrP_109.17 //
etABiH kAmavarzABiH sarvakAmasamfdDimAn /
kalpavfkzaH pArijAto latAH kalpalatAdikAH // BrP_109.18 //
yad yad izwatamaM kiMcit tatra tasmin maKe sTitam /
svayaM maGavatA pUzRA hariRA parirakzitaH // BrP_109.19 //
dIyatAM BujyatAM vApi kriyatAM sTIyatAM suKam /
etES ca sarvato vAkyEr dakzasya pUjitaM maKam // BrP_109.20 //
AdO tu vIraBadro 'sO BadrakAlyA yuto yayO /
SokakopaparItAtmA paScAc CUlapinAkaDfk // BrP_109.21 //
aByAyayO mahAdevo mahABUtEr alaMkftaH /
tAni BUtAni parito maKe vezwya maheSvaram // BrP_109.22 //
kratuM viDvaMsayAm Asus tatra kzoBo mahAn aBUt /
palAyanta tataH kecit kecid gatvA tataH Sivam // BrP_109.23 //
kecit stuvanti deveSaM kecit kupyanti SaMkaram /
evaM viDvaMsitaM yajYaM dfzwvA pUzA samaByagAt // BrP_109.24 //
pUzRo dantAn aTotpAwya indraM vyadrAvayat kzaRAt /
Bagasya cakzuzI vipra vIraBadro vyapAwayat // BrP_109.25 //
divAkaraM punar dorByAM pariBrAmya samAkzipat /
tataH suragaRAH sarve vizRuM te SaraRaM yayuH // BrP_109.26 //
{devA UcuH: }
trAhi trAhi gadApARe BUtanATakftAd BayAt /
maheSvaragaRaH kaScit pramaTAnAM tu nAyakaH /
tena dagDo maKaH sarvo vEzRavaH paSyato hareH // BrP_109.27 //
{brahmovAca: }
hariRA cakram utsfzwaM BUtanATavaDaM prati /
BUtanATo 'pi tac cakram Apatac ca tadAgrasat // BrP_109.28 //
graste cakre tato vizRor lokapAlA BayAd yayuH /
taTA sTitAn avekzyATa dakzo yajYaM surAn api /
tuzwAva SaMkaraM devaM dakzo BaktyA prajApatiH // BrP_109.29 //
{dakza uvAca: }
jaya SaMkara someSa jaya sarvajYa SaMBave /
jaya kalyARaBfc CaMBo jaya kAlAtmane namaH // BrP_109.30 //
Adikartar namas te 'stu nIlakaRWa namo 'stu te /
brahmapriya namas te 'stu brahmarUpa namo 'stu te // BrP_109.31 //
trimUrtaye namo deva triDAma parameSvara /
sarvamUrte namas te 'stu trElokyADAra kAmada // BrP_109.32 //
namo vedAntavedyAya namas te paramAtmane /
yajYarUpa namas te 'stu yajYaDAma namo 'stu te // BrP_109.33 //
yajYadAna namas te 'stu havyavAha namo 'stu te /
yajYahartre namas te 'stu PaladAya namo 'stu te // BrP_109.34 //
trAhi trAhi jagannATa SaraRAgatavatsala /
BaktAnAm apy aBaktAnAM tvam eva SaraRaM praBo // BrP_109.35 //
{brahmovAca: }
evaM tu stuvatas tasya prasanno 'BUn maheSvaraH /
kiM dadAmIti taM prAha kratuH pUrRo 'stu me praBo // BrP_109.36 //
taTety uvAca BagavAn devadevo maheSvaraH /
SaMkaraH sarvaBUtAtmA karuRAvaruRAlayaH // BrP_109.37 //
kratuM kftvA tataH pUrRaM tasya dakzasya vE mune /
evam uktvA sa BagavAn BUtEr antaraDIyata // BrP_109.38 //
yaTAgataM surA jagmuH svam eva sadanaM prati /
tataH kadAcid devAnAM dEtyAnAM vigraho mahAn // BrP_109.39 //
baBUva tatra dEtyeByo BItA devAH SriyaH patim /
tuzwuvuH sarvaBAvena vacoBis taM janArdanam // BrP_109.40 //
{devA UcuH: }
SakrAdayo 'pi tridaSAH kawAkzam BrP_109.41a
avekzya yasyAs tapa Acaranti BrP_109.41b
sA cApi yatpAdaratA ca lakzmIs BrP_109.41c
taM brahmaBUtaM SaraRaM prapadye BrP_109.41d
yasmAt trilokyAM na paraH samAno BrP_109.42a
na cADikas tArkzyaraTAn nfsiMhAt BrP_109.42b
sa devadevo 'vatu naH samastAn BrP_109.42c
mahABayeByaH kfpayA prapannAn BrP_109.42d
{brahmovAca: }
tataH prasanno BagavAY SaNKacakragadADaraH /
kimarTam AgatAH sarve tatkartAsmIty uvAca tAn // BrP_109.43 //
{devA UcuH: }
BayaM ca tIvraM dEtyeByo devAnAM maDusUdana /
tatas trARAya devAnAM matiM kuru janArdana // BrP_109.44 //
{brahmovAca: }
tAn AgatAn hariH prAha grastaM cakraM hareRa me /
kiM karomi gataM cakraM BavantaS cArtim AgatAH /
yAntu sarve devagaRA rakzA vaH kriyate mayA // BrP_109.46 //
{brahmovAca: }
tato gatezu devezu vizRuS cakrArTam udyataH /
godAvarIM tato gatvA SaMBoH pUjAM pracakrame // BrP_109.47 //
suvarRakamalEr divyEH suganDEr daSaBiH SatEH /
Baktito nityavat pUjAM cakre vizRur umApateH // BrP_109.48 //
evaM saMpUjyamAne tu tayos tattvam idaM SfRu /
kamalAnAM sahasre tu yadEkaM nEva pUryate // BrP_109.49 //
tadAsurAriH svaM netram utpAwyArGyam akalpayat /
arGyapAtraM kare gfhya sahasrakamalAnvitam /
DyAtvA SaMBuM dadAv arGyam ananyaSaraRo hariH // BrP_109.50 //
{vizRur uvAca: }
tvam eva deva jAnIze BAvam antargataM nfRAm /
tvam eva SaraRo 'DISo 'tra kA Baved vicAraRA // BrP_109.51 //
{brahmovAca: }
vadann udaSrunayano nililye 'sAv itISvare /
BavAnIsahitaH SaMBuH purastAd aBavat tadA // BrP_109.52 //
gAQam AliNgya viviDEr varEr ApUrayad Darim /
tad eva cakram aBavan netraM cApi yaTA purA // BrP_109.53 //
tataH suragaRAH sarve tuzwuvur hariSaMkarO /
gaNgAM cApi saricCrezWAM devaM ca vfzaBaDvajam // BrP_109.54 //
tataH praBfti tat tIrTaM cakratIrTam iti smftam /
yasyAnuSravaRenEva mucyate sarvakilbizEH // BrP_109.55 //
tatra snAnaM ca dAnaM ca yaH kuryAt pitftarpaRam /
sarvapApavinirmuktaH pitfBiH svargaBAg Bavet /
tat tu cakrANkitaM tIrTam adyApi paridfSyate // BrP_109.56 //
{brahmovAca: }
pippalaM tIrTam AKyAtaM cakratIrTAd anantaram /
yatra cakreSvaro devaS cakram Apa yato hariH // BrP_110.1 //
yatra vizRuH svayaM sTitvA cakrArTaM SaMkaraM viBum /
pUjayAm Asa tat tIrTaM cakratIrTam udAhftam // BrP_110.2 //
yatra prIto 'Bavad vizRoH SaMBus tat pippalaM viduH /
mahimAnaM yasya vaktuM na kzamo 'py ahinAyakaH // BrP_110.3 //
cakreSvaro pippaleSo nAmaDeyasya kAraRam /
SfRu nArada tad BaktyA sAkzAd vedoditaM mayA // BrP_110.4 //
daDIcir iti viKyAto munir AsId guRAnvitaH /
tasya BAryA mahAprAjYA kulInA ca pativratA // BrP_110.5 //
lopAmudreti yA KyAtA svasA tasyA gaBastinI /
iti nAmnA ca viKyAtA vaqaveti prakIrtitA // BrP_110.6 //
daDIceH sA priyA nityaM tapas tepe tayA mahat /
daDIcir agnimAn nityaM gfhaDarmaparAyaRaH // BrP_110.7 //
BAgIraTIM samASritya devAtiTiparAyaRaH /
svakalatrarataH SAntaH kumBayonir ivAparaH // BrP_110.8 //
tasya praBAvAt taM deSaM nArayo dEtyadAnavAH /
Ajagmur muniSArdUla yatrAgastyasya cASramaH // BrP_110.9 //
tatra devAH samAjagmU rudrAdityAs taTASvinO /
indro vizRur yamo 'gniS ca jitvA dEtyAn upAgatAn // BrP_110.10 //
jayena jAtasaMharzAH stutAS cEva marudgaREH /
daDIciM muniSArdUlaM dfzwvA nemuH sureSvarAH // BrP_110.11 //
daDIcir jAtasaMharzaH surAn pUjya pfTak pfTak /
gfhakftyaM tataS cakre sureByo BAryayA saha // BrP_110.12 //
pfzwAS ca kuSalaM tena kaTAS cakruH surA api /
daDIcim abruvan devA BAryayA suKitaM punaH // BrP_110.13 //
AsInaM hfzwamanasa fziM natvA punaH punaH //* BrP_110.14 //
{devA UcuH: }
kim adya durlaBaM loke fze 'smAkaM Bavizyati /
tvAdfSaH sakfpo yezu munir BUkalpapAdapaH // BrP_110.15 //
etad eva PalaM puMsAM jIvatAM munisattama /
tIrTAplutir BUtadayA darSanaM ca BavAdfSAm // BrP_110.16 //
yat snehAd ucyate 'smABir avaDAraya tan mune /
jitvA dEtyAn iha prAptA hatvA rAkzasapuMgavAn // BrP_110.17 //
vayaM ca suKino brahmaMs tvayi dfzwe viSezataH /
nAyuDEH Palam asmAkaM voQuM nEva kzamA vayam // BrP_110.18 //
sTApyadeSaM na paSyAma AyuDAnAM munISvara /
svarge suradvizo jYAtvA sTApitAni haranti ca // BrP_110.19 //
nayeyur AyuDAnIti taTEva ca rasAtale /
tasmAt tavASrame puRye sTApyante 'strARi mAnada // BrP_110.20 //
nEvAtra kiMcid Bayam asti vipra BrP_110.21a
na dAnaveByo rAkzaseByaS ca Goram BrP_110.21b
tvadAjYayA rakzitapuRyadeSo BrP_110.21c
na vidyate tapasA te samAnaH BrP_110.21d
jitArayo brahmavidAM varizWaM BrP_110.22a
vayaM ca pUrvaM nihatA dEtyasaMGAH BrP_110.22b
astrEr alaM BAraBUtEH kftArTEH BrP_110.22c
sTApyaM sTAnaM te samIpe munISa BrP_110.22d
divyAn BogAn kAminIBiH sametAn BrP_110.23a
devodyAne nandane saMBajAmaH BrP_110.23b
tato yAmaH kftakAryAH sahendrAH BrP_110.23c
svaM svaM sTAnaM cAyuDAnAM ca rakzA BrP_110.23d
tvayA kftA jAyatAM tat praSADi BrP_110.24a
samarTas tvaM rakzaRe DAraRe ca BrP_110.24b
{brahmovAca: }
tadvAkyam AkarRya daDIcir evaM BrP_110.25a
vAkyaM jagO vibuDAn evam astu BrP_110.25b
nivAryamARaH priyaSIlayA striyA BrP_110.25c
kiM devakAryeRa virudDakAriRA BrP_110.25d
ye jYAtaSAstrAH paramArTanizWAH BrP_110.26a
saMsAracezwAsu gatAnurAgAH BrP_110.26b
tezAM parArTavyasanena kiM mune BrP_110.26c
yenAtra vAmutra suKaM na kiMcit BrP_110.26d
devadvizo dvezam anuprayAnti BrP_110.27a
datte sTAne vipravarya SfRuzva BrP_110.27b
nazwe hfte cAyuDAnAM munISa BrP_110.27c
kupyanti devA ripavas te Bavanti BrP_110.27d
tasmAn nedaM vedavidAM varizWa BrP_110.28a
yuktaM dravye parakIye mamatvam BrP_110.28b
tAvac ca mEtrI dravyaBAvaS ca tAvan BrP_110.28c
nazwe hfte ripavas te Bavanti BrP_110.28d
ced asti Saktir dravyadAne tatas te BrP_110.29a
dAtavyam evArTine kiM vicAryam BrP_110.29b
no cet santaH parakAryARi kuryur BrP_110.29c
vAgBir manoBiH kftiBis taTEva BrP_110.29d
parasvasaMDAraRam etad eva BrP_110.30a
sadBir nirastaM tyaja kAnta sadyaH BrP_110.30b
{brahmovAca: }
evaM priyAyA vacanaM sa vipro BrP_110.31b
niSamya BAryAm idam Aha suBrUm BrP_110.31b
{daDIcir uvAca: }
purA surARAm anumAnya Badre BrP_110.32a
netIti vARI na suKaM mamEti BrP_110.32b
{brahmovAca: }
SrutveritaM patyur iti priyAyAM BrP_110.33a
dEvaM vinAnyan na nfRAM samarTam BrP_110.33b
tUzRIM sTitAyAM surasattamAs te BrP_110.33c
saMsTApya cAstrARy atidIptimanti BrP_110.33d
natvA munIndraM yayur eva lokAn BrP_110.34a
dEtyadvizo nyastaSastrAH kftArTAH BrP_110.34b
gatezu devezu munipravaryo BrP_110.34c
hfzwo 'vasad BAryayA DarmayuktaH BrP_110.34d
gate ca kAle hy ativiprayukte BrP_110.35a
dEve varze saMKyayA vE sahasre BrP_110.35b
na te surA AyuDAnAM munISa BrP_110.35c
vAcaM manaS cApi taTEva cakruH BrP_110.35d
daDIcir apy Aha gaBastim ojasA BrP_110.36a
devArayo mAM dvizatIha Badre BrP_110.36b
na te surA netukAmA Bavanti BrP_110.36c
saMsTApitAny atra vadasva yuktam BrP_110.36d
sA cAha kAntaM vinayAd uktam eva BrP_110.37a
tvaM jAnIze nATa yad atra yuktam BrP_110.37b
dEtyA harizyanti mahApravfdDAs BrP_110.37c
tapoyuktA balinaH svAyuDAni BrP_110.37d
tadastrarakzArTam idaM sa cakre BrP_110.38a
mantrEs tu saMkzAlya jalES ca puRyEH BrP_110.38b
tad vAri sarvAstramayaM supuRyaM BrP_110.38c
tejoyuktaM tac ca papO daDIciH BrP_110.38d
nirvIryarUpARi tadAyuDAni BrP_110.39a
kzayaM jagmuH kramaSaH kAlayogAt BrP_110.39b
surAH samAgatya daDIcim Ucur BrP_110.39c
mahABayaM hy AgataM SAtravaM naH BrP_110.39d
dadasva cAstrARi munipravIra BrP_110.40a
yAni tvadante nihitAni devEH BrP_110.40b
daDIcir apy Aha surAriBItyA BrP_110.40c
anAgatyA BavatAM cAcireRa BrP_110.40d
astrARi pItAni SarIrasaMsTAny BrP_110.41a
uktAni yuktaM mama tad vadantu BrP_110.41b
SrutvA taduktaM vacanaM tu devAH BrP_110.41c
procus tam itTaM vinayAvanamrAH BrP_110.41d
astrARi dehIti ca vaktum etac BrP_110.42a
CakyaM na vAnyat prativaktuM munIndra BrP_110.42b
vinA ca tEH pariBUyema nityaM BrP_110.42c
puzwArayaH kva prayAmo munISa BrP_110.42d
na martyaloke na tale na nAke BrP_110.43a
vAsaH surARAM BavitAdya tAta BrP_110.43b
tvaM vipravaryas tapasA cEva yukto BrP_110.43c
nAnyad vaktuM yujyate te purastAt BrP_110.43d
vipras tadovAca madasTisaMsTAny BrP_110.44a
astrARi gfhRantu na saMSayo 'tra BrP_110.44b
devAs tam apy Ahur anena kiM no hy BrP_110.44c
astrEr hInAH strItvam AptAH surendrAH BrP_110.44d
punas tadA cAha munipravIras BrP_110.45a
tyakzye jIvAn dEhikAn yogayuktaH BrP_110.45b
astrARi kurvantu madasTiBUtAny BrP_110.45c
anuttamAny uttamarUpavanti BrP_110.45d
kuruzva cety Ahur adInasattvaM BrP_110.46a
daDIcim ity uttaram agnikalpam BrP_110.46b
tadA tu tasya priyam IrayantI BrP_110.46c
na sAMniDye prAtiTeyI munISa BrP_110.46d
te cApi devAs tAm adfzwvEva SIGraM BrP_110.47a
tasyA BItA vipram UcuH kuruzva BrP_110.47b
tatyAja jIvAn dustyajAn prItiyukto BrP_110.47c
yaTAsuKaM deham imaM juzaDvam BrP_110.47d
madasTiBiH prItimanto Bavantu BrP_110.48a
surAH sarve kiM tu dehena kAryam BrP_110.48b
{brahmovAca: }
ity uktvAsO badDapadmAsanasTo BrP_110.49a
nAsAgradattAkziprakASaprasannaH BrP_110.49b
vAyuM savahniM maDyamodGAwayogAn BrP_110.49c
nItvA SanEr daharAkASagarBam BrP_110.49d
yad aprameyaM paramaM padaM yad BrP_110.50a
yad brahmarUpaM yad upAsitavyam BrP_110.50b
tatrEva vinyasya DiyaM mahAtmA BrP_110.50c
sAyujyatAM brahmaRo 'sO jagAma BrP_110.50d
nirjIvatAM prAptam aBIkzya devAH BrP_110.51a
kalevaraM tasya surAS ca samyak BrP_110.51b
tvazwAram apy Ucur atitvarantaH BrP_110.51c
kuruzva cAstrARi bahUni sadyaH BrP_110.51d
sa cApi tAn Aha kaTaM nu kAryaM BrP_110.52a
kalevaraM brAhmaRasyeha devAH BrP_110.52b
biBemi kartuM dAruRaM cAkzamo 'haM BrP_110.52c
vidAritAny AyuDAny uttamAni BrP_110.52d
tadasTiBUtAni karomi sadyas BrP_110.53a
tato devA gAH samUcus tvarantaH BrP_110.53b
{devA UcuH: }
vajraM muKaM vaH kriyate hitArTaM BrP_110.54a
gAvo devEr AyuDArTaM kzaRena BrP_110.54b
daDIcidehaM tu vidArya yUyam BrP_110.54c
asTIni SudDAni prayacCatAdya BrP_110.54d
{brahmovAca: }
tA devavAkyAc ca taTEva cakruH BrP_110.55a
saMlihya cAsTIni daduH surARAm BrP_110.55b
surAs tvarA jagmur adInasattvAH BrP_110.55c
svam AlayaM cApi taTEva gAvaH BrP_110.55d
kftvA taTAstrARi ca devatAnAM BrP_110.56a
tvazwA jagAmATa surAjYayA tadA BrP_110.56b
tataS cirAc CIlavatI suBadrA BrP_110.56c
BartuH priyA bAlagarBA tvarantI BrP_110.56d
kare gfhItvA kalaSaM vAripUrRam BrP_110.57a
umAM natvA PalapuzpEH sametya BrP_110.57b
agniM ca BartAram aTASramaM ca BrP_110.57c
saMdrazwukAmA hy AjagAmATa SIGram BrP_110.57d
AgacCantIM tAM prAtiTeyIM tadAnIM BrP_110.58a
nivArayAm Asa tadolkapAtaH BrP_110.58b
sA saMBramAd AgatA cASramaM svaM BrP_110.58c
nEvApaSyat tatra BartAram agre BrP_110.58d
kva vA gataS ceti savismayA sA BrP_110.59a
papracCa cAgniM prAtiTeyI tadAnIm BrP_110.59b
agnis tadovAca savistaraM tAM BrP_110.59c
devAgamaM yAcanaM vE SarIre BrP_110.59d
asTnAm upAdAnam aTa prayARaM BrP_110.60a
SrutvA sarvaM duHKitA sA baBUva BrP_110.60b
duHKodvegAt sA papAtATa pfTvyAM BrP_110.60c
mandaM mandaM vahninASvAsitA ca BrP_110.60d
{prAtiTeyy uvAca: }
SApe 'marARAM tu nAhaM samarTA BrP_110.61a
agniM prApsye kiM nu kAryaM Baven me BrP_110.61b
{brahmovAca: }
kopaM ca duHKaM ca niyamya sADvI BrP_110.62a
tadAvAdId DarmayuktaM ca BartuH BrP_110.62b
{prAtiTeyy uvAca: }
utpadyate yat tu vinASi sarvaM BrP_110.63a
na Socyam astIti manuzyaloke BrP_110.63b
govipradevArTam iha tyajanti BrP_110.63c
prARAn priyAn puRyaBAjo manuzyAH BrP_110.63d
saMsAracakre parivartamAne BrP_110.64a
dehaM samarTaM DarmayuktaM tv avApya BrP_110.64b
priyAn prARAn devaviprArTahetos BrP_110.64c
te vE DanyAH prARino ye tyajanti BrP_110.64d
prARAH sarve 'syApi dehAnvitasya BrP_110.65a
yAtAro vE nAtra saMdehaleSaH BrP_110.65b
evaM jYAtvA vipragodevadInAdy BrP_110.65c
arTaM cEnAn utsfjantISvarAs te BrP_110.65d
nivAryamARo 'pi mayA prapannayA BrP_110.66a
cakAra devAstraparigrahaM saH BrP_110.66b
manogataM vetty aTavA viDAtuH BrP_110.66c
ko martyalokAtigacezwitasya BrP_110.66d
{brahmovAca: }
ity evam uktvApUjya cAgnIn yaTAvad BrP_110.67a
Bartus tvacA lomaBiH sA viveSa BrP_110.67b
garBasTitaM bAlakaM prAtiTeyI BrP_110.67c
kukziM vidAryATa kare gfhItvA BrP_110.67d
natvA ca gaNgAM Buvam ASramaM ca BrP_110.68a
vanaspatIn ozaDIr ASramasTAn BrP_110.68b
{prAtiTeyy uvAca: }
pitrA hIno banDuBir gotrajES ca BrP_110.69a
mAtrA hIno bAlakaH sarva eva BrP_110.69b
rakzantu sarve 'pi ca BUtasaMGAs BrP_110.69c
taTOzaDyo bAlakaM lokapAlAH BrP_110.69d
ye bAlakaM mAtfpitfprahIRaM BrP_110.70a
sanirviSezaM svatanuprarUQEH BrP_110.70b
paSyanti rakzanti ta eva nUnaM BrP_110.70c
brahmAdikAnAm api vandanIyAH BrP_110.70d
{brahmovAca: }
ity uktvA cAtyajad bAlaM BartfcittaparAyaRA /
pippalAnAM samIpe tu nyasya bAlaM namasya ca // BrP_110.71 //
agniM pradakziRIkftya yajYapAtrasamanvitA /
viveSAgniM prAtiTeyI BartrA saha divaM yayO // BrP_110.72 //
ruruduS cASramasTA ye vfkzAS ca vanavAsinaH /
putravat pozitA yena fziRA ca daDIcinA // BrP_110.73 //
vinA tena na jIvAmas tayA mAtrA vinA taTA /
mfgAS ca pakziRaH sarve vfkzAH procuH parasparam // BrP_110.74 //
{vfkzA UcuH: }
svargam AseduzoH pitros tadapatyezv akftrimam /
ye kurvanty aniSaM snehaM ta eva kftino narAH // BrP_110.75 //
daDIciH prAtiTeyI vA vIkzate 'smAn yaTA purA /
taTA pitA na mAtA vA Dig asmAn pApino vayam // BrP_110.76 //
asmAkam api sarvezAm ataH praBfti niScitam /
bAlo daDIciH prAtiTeyI bAlo DarmaH sanAtanaH // BrP_110.77 //
{brahmovAca: }
evam uktvA tadOzaDyo vanaspatisamanvitAH /
somaM rAjAnam aByetya yAcire 'mftam uttamam // BrP_110.78 //
sa cApi dattavAMs teByaH somo 'mftam anuttamam /
dadur bAlAya te cApi amftaM suravallaBam // BrP_110.79 //
sa tena tfpto vavfDe Suklapakze yaTA SaSI /
pippalEH pAlito yasmAt pippalAdaH sa bAlakaH /
pravfdDaH pippalAn evam uvAca tv ativismitaH // BrP_110.80 //
{pippalAda uvAca: }
mAnuzeByo mAnuzAs tu jAyante pakziBiH KagAH /
bIjeByo vIruDo loke vEzamyaM nEva dfSyate /
vArkzas tv ahaM kaTaM jAto hastapAdAdijIvavAn // BrP_110.81 //
{brahmovAca: }
vfkzAs tadvacanaM SrutvA sarvam Ucur yaTAkramam /
daDIcer maraRaM sADvyAs taTA cAgnipraveSanam // BrP_110.82 //
asTnAM saMharaRaM devEr etat sarvaM savistaram /
SrutvA duHKasamAvizwo nipapAta tadA Buvi // BrP_110.83 //
ASvAsitaH punar vfkzEr vAkyEr DarmArTasaMhitEH /
ASvastaH sa punaH prAha tadOzaDivanaspatIn // BrP_110.84 //
{pippalAda uvAca: }
pitfhantFn hanizye 'haM nAnyaTA jIvituM kzamaH /
pitur mitrARi SatrUMS ca taTA putro 'nuvartate // BrP_110.85 //
sa eva putro yo 'nyas tu putrarUpo ripuH smftaH /
vadanti pitfmitrARi tArayanty ahitAn api // BrP_110.86 //
{brahmovAca: }
vfkzAs taM bAlam AdAya somAntikam aTAyayuH /
bAlavAkyaM tu te vfkzAH somAyATa nyavedayan /
SrutvA somo 'pi taM bAlaM pippalAdam aBAzata // BrP_110.87 //
{soma uvAca: }
gfhARa vidyAM viDivat samagrAM BrP_110.88a
tapaHsamfdDiM ca SuBAM ca vAcam BrP_110.88b
SOryaM ca rUpaM ca balaM ca budDiM BrP_110.88c
saMprApsyase putra madAjYayA tvam BrP_110.88d
{brahmovAca: }
pippalAdas tam apy Aha ozaDISaM vinItavat //* BrP_110.89 //
{pippalAda uvAca: }
sarvam etad vfTA manye pitfhantfvinizkftim /
na karomy atra yAvac ca tasmAt tat praTamaM vada // BrP_110.90 //
yasmin deSe yatra kAle yasmin deve ca mantrake /
yatra tIrTe ca siDyeta matsaMkalpaH surottama // BrP_110.91 //
{brahmovAca: }
candraH prAha ciraM DyAtvA Buktir vA muktir eva vA /
sarvaM maheSvarAd devAj jAyate nAtra saMSayaH // BrP_110.92 //
sa somaM punar apy Aha kaTaM drakzye maheSvaram /
bAlo 'haM bAlabudDiS ca na sAmarTyaM tapas taTA // BrP_110.93 //
{candra uvAca: }
gOtamIM gacCa Badra tvaM stuhi cakreSvaraM haram /
prasannas tu taveSAno hy alpAyAsena vatsaka // BrP_110.94 //
prIto Baven mahAdevaH sAkzAt kAruRikaH SivaH /
Aste sAkzAtkftaH SaMBur vizRunA praBavizRunA // BrP_110.95 //
varaM ca dattavAn vizRoS cakraM ca tridaSArcitam /
gacCa tatra mahAbudDe daRqake gOtamIM nadIm // BrP_110.96 //
cakreSvaraM nAma tIrTaM jAnanty ozaDayas tu tat /
taM gatvA stuhi deveSaM sarvaBAvena SaMkaram /
sa te prItamanAs tAta sarvAn kAmAn pradAsyati // BrP_110.97 //
{brahmovAca: }
tad rAjavacanAd brahman pippalAdo mahAmuniH /
AjagAma jagannATo yatra rudraH sa cakradaH // BrP_110.98 //
taM bAlaM kfpayAvizwAH pippalAH svASramAn yayuH /
godAvaryAM tataH snAtvA natvA triBuvaneSvaram /
tuzwAva sarvaBAvena pippalAdaH SivaM SuciH // BrP_110.99 //
{pippalAda uvAca: }
sarvARi karmARi vihAya DIrAs BrP_110.100a
tyaktEzaRA nirjitacittavAtAH BrP_110.100b
yaM yAnti muktyE SaraRaM prayatnAt BrP_110.100c
tam AdidevaM praRamAmi SaMBum BrP_110.100d
yaH sarvasAkzI sakalAntarAtmA BrP_110.101a
sarveSvaraH sarvakalAniDAnam BrP_110.101b
vijYAya maccittagataM samastaM BrP_110.101c
sa me smarAriH karuRAM karotu BrP_110.101d
digISvarAY jitya surArcitasya BrP_110.102a
kElAsam AndolayataH purAreH BrP_110.102b
aNguzWakftyEva rasAtalAd aDo BrP_110.102c
gatasya tasyEva daSAnanasya BrP_110.102d
AlUnakAyasya giraM niSamya BrP_110.103a
vihasya devyA saha dattam izwam BrP_110.103b
tasmE prasannaH kupito 'pi tadvad BrP_110.103c
ayuktadAtAsi maheSvara tvam BrP_110.103d
sOtrAmaRIm fdDim aDaH sa cakre BrP_110.104a
yo 'rcAM harO nityam atIva kftvA BrP_110.104b
bARaH praSasyaH kftavAn uccapUjAM BrP_110.104c
ramyAM manojYAM SaSiKaRqamOleH BrP_110.104d
jitvA ripUn devagaRAn prapUjya BrP_110.105a
guruM namaskartum agAd viSAKaH BrP_110.105b
cukopa dfzwvA gaRanATam UQam BrP_110.105c
aNke tam Aropya jahAsa somaH BrP_110.105d
ISANkarUQo 'pi SiSusvaBAvAn BrP_110.106a
na mAtur aNkaM pramumoca bAlaH BrP_110.106b
krudDaM sutaM boDitum apy aSaktas BrP_110.106c
tato 'rDanAritvam avApa somaH BrP_110.106d
{brahmovAca: }
tataH svayaMBUH suprItaH pippalAdam aBAzata //* BrP_110.107 //
{Siva uvAca: }
varaM varaya BadraM te pippalAda yaTepsitam //* BrP_110.108 //
{pippalAda uvAca: }
hato devEr mahAdeva pitA mama mahAyaSAH /
adAmBikaH satyavAdI taTA mAtA pativratA // BrP_110.109 //
deveByaS ca tayor nASaM SrutvA nATa savistaram /
duHKakopasamAvizwo nAhaM jIvitum utsahe // BrP_110.110 //
tasmAn me dehi sAmarTyaM nASayeyaM surAn yaTA /
avaDyasevyas trElokye tvam eva SaSiSeKara // BrP_110.111 //
{ISvara uvAca: }
tftIyaM nayanaM drazwuM yadi Saknozi me 'naGa /
tataH samarTo BavitA devAMS CedayituM BavAn // BrP_110.112 //
{brahmovAca: }
tato drazwuM manaS cakre tftIyaM locanaM viBoH /
na SaSAka tadovAca na Sakto 'smIti SaMkaram // BrP_110.113 //
{ISvara uvAca: }
kiMcit kuru tapo bAla yadA drakzyasi locanam /
tftIyaM tvaM tadABIzwaM prApsyase nAtra saMSayaH // BrP_110.114 //
{brahmovAca: }
etac CrutveSAnavAkyaM tapase kftaniScayaH /
daDIcisUnur DarmAtmA tatrEva bahulAH samAH // BrP_110.115 //
SivaDyAnEkanirato bAlo 'pi balavAn iva /
pratyahaM prAtar utTAya snAtvA natvA gurUn kramAt // BrP_110.116 //
suKAsIno manaH kftvA suzumnAyAm ananyaDIH /
hastasvastikam Aropya nABO vismftasaMsftiH // BrP_110.117 //
sTAnAt sTAnAntarotkarzAn vidaDyO SAMBavaM mahaH /
dadarSa cakzur devasya tftIyaM pippalASanaH /
kftAYjalipuwo BUtvA vinIta idam abravIt // BrP_110.118 //
{pippalAda uvAca: }
SaMBunA devadevena varo dattaH purA mama /
tArtIyacakzuzo jyotir yadA paSyasi tatkzaRAt // BrP_110.119 //
sarvaM te prArTitaM siDyed ity Aha tridaSeSvaraH /
tasmAd ripuvinASAya hetuBUtAM prayacCa me // BrP_110.120 //
tadEva pippalAH procur vaqavApi mahAdyute /
mAtA tava prAtiTeyI vadanty evaM divaM gatA // BrP_110.121 //
parABidrohaniratA vismftAtmahitA narAH /
itas tato BrAntacittAH patanti narakAvawe // BrP_110.122 //
tan mAtfvacanaM SrutvA kupitaH pippalASanaH /
aBimAne jvalaty antaH sADuvAdo nirarTakaH // BrP_110.123 //
dehi dehIti taM prAha kftyA netravinirgatA /
vaqaveti smaran vipraH kftyApi vaqavAkftiH // BrP_110.124 //
sarvasattvavinASAya praBUtAnalagarBiRI /
gaBastinI bAlagarBA yA mAtA pippalASinaH // BrP_110.125 //
tadDyAnayogAt tu jAtA kftyA sAnalagarBiRI /
utpannA sA mahArOdrA mftyujihveva BIzaRA // BrP_110.126 //
avocat pippalAdaM taM kiM kftyaM me vadasva tat /
pippalAdo 'pi tAM prAha devAn KAda ripUn mama // BrP_110.127 //
jagrAha sA taTety uktvA pippalAdaM purasTitam /
sa prAha kim idaM kftye sA cApy Aha tvayoditam // BrP_110.128 //
devES ca nirmitaM dehaM tato BItaH SivaM yayO /
tuzwAva devaM sa muniH kftyAM prAha tadA SivaH // BrP_110.129 //
{Siva uvAca: }
yojanAntaHsTitAY jIvAn na gfhARa madAjYayA /
tasmAd yAhi tato dUraM kftye kftyaM tataH kuru // BrP_110.130 //
{brahmovAca: }
tIrTAt tu pippalAt pUrvaM yAvad yojanasaMKyayA /
prAtizWad vaqavArUpA kftyA sA fzinirmitA // BrP_110.131 //
tasyAM jAto mahAn agnir lokasaMharaRakzamaH /
taM dfzwvA vibuDAH sarve trastAH SaMBum upAgaman // BrP_110.132 //
cakreSvaraM pippaleSaM pippalAdena tozitam /
stuvanto BItamanasaH SaMBum Ucur divOkasaH // BrP_110.133 //
{devA UcuH: }
rakzasva SaMBo kftyAsmAn bADate tadBavAnalaH /
SaraRaM Bava sarveSa BItAnAm aBayaprada // BrP_110.134 //
sarvataH pariBUtAnAm ArtAnAM SrAntacetasAm /
sarvezAm eva jantUnAM tvam eva SaraRaM Siva // BrP_110.135 //
fziRAByarTitA kftyA tvaccakzurvahninirgatA /
sA jiGAMsati lokAMs trIMs tvaM nas trAtA na cetaraH // BrP_110.136 //
{brahmovAca: }
tAn abravIj jagannATo yojanAntarnivAsinaH /
na bADate tv asO kftyA tasmAd yUyam aharniSam /
ihEvAsaDvam amarAs tasyA vo na BayaM Bavet // BrP_110.137 //
{brahmovAca: }
punar UcuH sureSAnaM tvayA dattaM trivizwapam /
tat tyaktvAtra kaTaM nATa vatsyAmas tridaSArcita // BrP_110.138 //
{brahmovAca: }
devAnAM vacanaM SrutvA Sivo vAkyam aTAbravIt //* BrP_110.140 //
{Siva uvAca: }
devo 'sO viSvataScakzur yo devo viSvatomuKaH /
yo raSmiBis tu Damate nityaM yo janako mataH // BrP_110.141 //
sa sUrya eka evAtra sAkzAd rUpeRa sarvadA /
sTitiM karotu tanmUrtO Bavizyanty aKilAH sTitAH // BrP_110.142 //
{brahmovAca: }
taTeti SaMBuvacanAt pArijAtataros tadA /
devA divAkaraM cakrus tvazwA BAskaram abravIt // BrP_110.143 //
{tvazwovAca: }
ihEvAssva jagatsvAmin rakzemAn vibuDAn svayam /
svAMSES ca vayam apy atra tizWAmaH SaMBusaMniDO // BrP_110.144 //
cakreSvarasya parito yAvad yojanasaMKyayA /
gaNgAyA uBayaM tIram AsAdyAsan surottamAH // BrP_110.145 //
aNgulyarDArDamAtraM tu gaNgAtIraM samASritAH /
tisraH kowyas taTA paYca SatAni munisattama /
tIrTAnAM tatra vyuzwiM ca kaH SfRoti bravIti vA // BrP_110.146 //
{brahmovAca: }
tataH suragaRAH sarve vinItAH Sivam abruvan //* BrP_110.147 //
{devA UcuH: }
pippalAdaM sureSAna SamaM naya jaganmaya //* BrP_110.148 //
{brahmovAca: }
om ity uktvA jagannATaH pippalAdam avocata //* BrP_110.149 //
{Siva uvAca: }
nASitezv api devezu pitA te nAgamizyati /
dattAH pitrA tava prARA devAnAM kAryasidDaye // BrP_110.150 //
dInArtakaruRAbanDuH ko hi tAdfgBave Bavet /
taTA yAtA divaM tAta tava mAtA pativratA // BrP_110.151 //
samA kApy atra matayA lopAmudrApy arunDatI /
yad asTiBiH surAH sarve jayinaH suKinaH sadA // BrP_110.152 //
tenAvAptaM yaSaH sPItaM tava mAtrAkzayaM kftam /
tvayA putreRa sarvatra nAtaH parataraM kftam // BrP_110.153 //
tvatpratApaBayAt svargAc cyutAMs tvaM pAtum arhasi /
kAMdiSIkAMs tava BayAd amarAMs trAtum arhasi /
nArtatrARAd aByaDikaM sukftaM kvApi vidyate // BrP_110.154 //
yAvad yaSaH sPurati cAru manuzyaloke BrP_110.155a
ahAni tAvanti divaM gatasya BrP_110.155b
dine dine varzasaMKyA parasmiMl BrP_110.155c
loke vAso jAyate nirvikAraH BrP_110.155d
mftAs ta evAtra yaSo na yezAm BrP_110.156a
anDAs ta eva SrutavarjitA ye BrP_110.156b
ye dAnaSIlA na napuMsakAs te BrP_110.156c
ye DarmaSIlA na ta eva SocyAH BrP_110.156d
{brahmovAca: }
BAzitaM devadevasya SrutvA SAnto 'Bavan muniH /
kftAYjalipuwo BUtvA natvA nATam aTAbravIt // BrP_110.157 //
{pippalAda uvAca: }
vAgBir manoBiH kftiBiH kadAcin BrP_110.158a
mamopakurvanti hite ratA ye BrP_110.158b
teByo hitArTaM tv iha cAparezAM BrP_110.158c
somaM namasyAmi surAdipUjyam BrP_110.158d
saMrakzito yEr aBivarDitaS ca BrP_110.159a
samAnagotraS ca samAnaDarmA BrP_110.159b
tezAm aBIzwAni SivaH karotu BrP_110.159c
bAlendumOliM praRato 'smi nityam BrP_110.159d
yEr ahaM varDito nityaM mAtfvat pitfvat praBo /
tannAmnA jAyatAM tIrTaM devadeva jagattraye // BrP_110.160 //
yaSas tu tezAM BavitA teByo 'ham anfRas tataH /
yAni kzetrARi devAnAM yAni tIrTAni BUtale // BrP_110.161 //
teByo yad idam aDikam anumanyantu devatAH /
tataH kzame 'haM devAnAm aparADaM niraYjanaH // BrP_110.162 //
{brahmovAca: }
tataH samakzaM surasAkzarAM giraM BrP_110.163a
sahasracakzuHpramuKAMs taTAgrataH BrP_110.163b
uvAca devA api menire vaco BrP_110.163c
daDIciputroditam AdareRa BrP_110.163d
bAlasya budDiM vinayaM ca vidyAM BrP_110.164a
SOryaM balaM sAhasaM satyavAcam BrP_110.164b
pitror BaktiM BAvaSudDiM viditvA BrP_110.164c
tadAvAdIc CaMkaraH pippalAdam BrP_110.164d
{SaMkara uvAca: }
vatsa yad vE priyaM kAmaM yac cApi suravallaBam /
prApsyase vada kalyARaM nAnyaTA tvaM manaH kfTAH // BrP_110.165 //
{pippalAda uvAca: }
ye gaNgAyAm AplutA DarmanizWAH BrP_110.166a
saMpaSyanti tvatpadAbjaM maheSa BrP_110.166b
sarvAn kAmAn Apnuvantu prasahya BrP_110.166c
dehAnte te padam AyAntu SEvam BrP_110.166d
tAtaH prAptas tvatpadaM cAmbikA me BrP_110.167a
nATa prAptA pippalaS cAmarAS ca BrP_110.167b
suKaM prAptA nATanATaM vilokya BrP_110.167c
tvAM paSyeyus tvatpadaM te prayAntu BrP_110.167d
{brahmovAca: }
taTety uktvA pippalAdaM devadevo maheSvaraH /
aBinandya ca taM devEH sArDaM vAkyam aTAbravIt // BrP_110.168 //
devA api mudA yuktA nirBayAs tatkftAd BayAt /
idam UcuH sarva eva dADIcaM SivasaMniDO // BrP_110.169 //
{devA UcuH: }
surARAM yad aBIzwaM ca tvayA kftam asaMSayam /
pAlitA devadevasya AjYA trElokyamaRqanI // BrP_110.170 //
yAcitaM ca tvayA pUrvaM parArTaM nAtmane dvija /
tasmAd anyatamaM brUhi kiMcid dAsyAmahe vayam // BrP_110.171 //
{brahmovAca: }
punaH punas tad evocuH surasaMGA dvijottamam /
kftAYjalipuwaH pUrvaM natvA SaMBusurAn idam /
uvAca pippalAdaS ca umAM natvA ca pippalAn // BrP_110.172 //
{pippalAda uvAca: }
pitarO drazwukAmo 'smi sadA me SabdagocarO /
te DanyAH prARino loke mAtApitror vaSe sTitAH // BrP_110.173 //
SuSrUzaRaparA nityaM tatpAdAjYApratIkzakAH /
indriyARi SarIraM ca kulaM SaktiM DiyaM vapuH // BrP_110.174 //
parilaBya tayoH kftye kftakftyo Bavet svayam /
paSUnAM pakziRAM cApi sulaBaM mAtfdarSanam // BrP_110.175 //
durlaBaM mama tac cApi pfcCe pApaPalaM nu kim /
durlaBaM ca taTA cet syAt sarvezAM yasya kasyacit // BrP_110.176 //
nopapadyeta sulaBaM matto nAnyo 'sti pApakft /
tayor darSanamAtraM ca yadi prApsye surottamAH // BrP_110.177 //
manovAkkAyakarmaByaH PalaM prAptaM Bavizyati /
pitarO ye na paSyanti samutpannA na saMsftO /
tezAM mahApAtakAnAM kaH saMKyAM kartum ISvaraH // BrP_110.178 //
{brahmovAca: }
tad fzer vacanaM SrutvA miTaH saMmantrya te surAH /
vimAnavaram ArUQO pitarO daMpatI SuBO // BrP_110.179 //
tava saMdarSanAkANkzO drakzyase vAdya niScitam /
vizAdaM loBamohO ca tyaktvA cittaM SamaM naya // BrP_110.180 //
paSya paSyeti taM prAhur dADIcaM surasattamAH /
vimAnavaram ArUQO svargiRO svarRaBUzaRO // BrP_110.181 //
tava saMdarSanAkANkzO pitarO daMpatI SuBO /
vIjyamAnO surastrIBiH stUyamAnO ca kiMnarEH // BrP_110.182 //
dfzwvA sa mAtApitarO nanAma SivasaMniDO /
harzabAzpASrunayanO sa kaTaMcid uvAca tO // BrP_110.183 //
{putra uvAca: }
tArayanty eva pitarAv anye putrAH kulodvahAH /
ahaM tu mAtur udare kevalaM BedakAraRam /
evaMBUto 'pi tO mohAt paSyeyam atidurmatiH // BrP_110.184 //
{brahmovAca: }
tAv Alokya tato duHKAd vaktuM nEva SaSAka saH /
devAS ca mAtApitarO pippalAdam aTAbruvan // BrP_110.185 //
Danyas tvaM putra lokezu yasya kIrtir gatA divam /
sAkzAtkftas tvayA tryakzo devAS cASvAsitAs tvayA /
tvayA putreRa sallokA na kzIyante kadAcana // BrP_110.186 //
{brahmovAca: }
puzpavfzwis tadA svargAt papAta tasya mUrDani /
jayaSabdaH surEr uktaH prAdurBUto mahAmune // BrP_110.187 //
ASizaM tu sute dattvA daDIciH saha BAryayA /
SaMBuM gaNgAM surAn natvA putraM vAkyam aTAbravIt // BrP_110.188 //
{daDIcir uvAca: }
prApya BAryAM Sive BaktiM kuru gaNgAM ca sevaya /
putrAn utpAdya viDivad yajYAn izwvA sadakziRAn /
kftakftyas tato vatsa Akramasva ciraM divam // BrP_110.189 //
{brahmovAca: }
karomy evam iti prAha daDIciM pippalASanaH /
daDIciH putram ASvAsya BAryayA ca punaH punaH // BrP_110.190 //
anujYAtaH suragaREH punaH sa divam Akramat /
devA apy Ucire sarve pippalAdaM sasaMBramAH // BrP_110.191 //
{devA UcuH: }
kftyAM Samaya BadraM te tad utpannaM mahAnalam //* BrP_110.192 //
{brahmovAca: }
pippalAdas tu tAn Aha na Sakto 'haM nivAraRe /
asatyaM nEva vaktAhaM yUyaM kftyAM tu brUta tAm // BrP_110.193 //
mAM dfzwvA sA mahArOdrA viparItaM karizyati /
tAm eva gatvA vibuDAH procus te SAntikAraRam // BrP_110.194 //
analaM ca yaTAprIti te uBe nety avocatAm /
sarvezAM BakzaRAyEva sfzwA cAhaM dvijanmanA // BrP_110.195 //
taTA ca matprasUto 'gnir anyaTA tat kaTaM Bavet /
mahABUtAni paYcApi sTAvaraM jaNgamaM taTA // BrP_110.196 //
sarvam asmanmuKe vidyAd vaktavyaM nAvaSizyate /
mayA saMmantrya te devAH punar Ucur uBAv api // BrP_110.197 //
BakzayetAm uBO sarvaM yaTAnukramatas taTA /
vaqavApi surAn evam uvAca SfRu nArada // BrP_110.198 //
{vaqavovAca: }
BavatAm icCayA sarvaM BakzyaM me surasattamAH //* BrP_110.199 //
{brahmovAca: }
vaqavA sA nadI jAtA gaNgayA saMgatA mune /
tadBavas tu mahAn agnir ya AsId atiBIzaRaH /
tam Ahur amarA vahniM BUtAnAm Adito viduH // BrP_110.200 //
{surA UcuH: }
Apo jyezWatamA jYeyAs taTEva praTamaM BavAn /
tatrApy apAMpatiM jyezWaM samudram aSanaM kuru /
yaTEva tu vayaM brUmo gacCa BuNkzva yaTAsuKam // BrP_110.201 //
{brahmovAca: }
analas tv amarAn Aha Apas tatra kaTaM tv aham /
vrajeyaM yadi mAM tatra prApayanty udakaM mahat // BrP_110.202 //
Bavanta eva te 'py AhuH kaTaM te 'gne gatir Bavet /
agnir apy Aha tAn devAn kanyA mAM guRaSAlinI // BrP_110.203 //
hiraRyakalaSe sTApya nayed yatra gatir mama /
tasya tad vacanaM SrutvA kanyAm UcuH sarasvatIm // BrP_110.204 //
{devA UcuH: }
nayEnam analaM SIGraM SirasA varuRAlayam //* BrP_110.205 //
{brahmovAca: }
sarasvatI surAn Aha nEkA SaktA ca DAraRe /
yuktA catasfBiH SIGraM vaheyaM varuRAlayam // BrP_110.206 //
sarasvatyA vacaH SrutvA gaNgAM ca yamunAM taTA /
narmadAM tapatIM cEva surAH procuH pfTak pfTak // BrP_110.207 //
tABiH samanvitovAha hiraRyakalaSe 'nalam /
saMsTApya SirasADArya tA jagmur varuRAlayam // BrP_110.208 //
saMsTApya yatra deveSaH somanATo jagatpatiH /
aDyAste vibuDEH sArDaM praBAse SaSiBUzaRaH // BrP_110.209 //
prApayAm Asur analaM paYcanadyaH sarasvatI /
aDyAste ca mahAn agniH piban vAri SanEH SanEH // BrP_110.210 //
tataH suragaRAH sarve Sivam UcuH surottamam //* BrP_110.211 //
{devA UcuH: }
asTnAM ca pAvanaM brUhi asmAkaM ca gavAM taTA //* BrP_110.212 //
{brahmovAca: }
SivaH prAha tadA sarvAn gaNgAm Aplutya yatnataH /
devAS ca gAvas tatpApAn mucyante nAtra saMSayaH // BrP_110.213 //
prakzAlitAni cAsTIni fzidehaBavAny aTa /
tAni prakzAlanAd eva tatra prAptAni pUtatAm // BrP_110.214 //
yatra devA muktapApAs tat tIrTaM pApanASanam /
tatra snAnaM ca dAnaM ca brahmahatyAvinASanam // BrP_110.215 //
gavAM ca pAvanaM yatra gotIrTaM tad udAhftam /
tatra snAnAn mahAbudDir gomeDaPalam ApnuyAt // BrP_110.216 //
yatra tadbrAhmaRAsTIni Asan puRyAni nArada /
pitftIrTaM tu vE jYeyaM pitFRAM prItivarDanam // BrP_110.217 //
BasmAsTinaKaromARi prARino yasya kasyacit /
tatra tIrTe saMkrameran yAvac candrArkatArakam // BrP_110.218 //
svarge vAso Bavet tasya api duzkftakarmaRaH /
taTA cakreSvarAt tIrTAt trIRi tIrTAni nArada /
tataH pUtAH suragaRA gAvaH SaMBum aTAbruvan // BrP_110.219 //
{gosurA UcuH: }
yAmaH svaM svam aDizWAnam atra sUryaH pratizWitaH /
asmin sTite dinakare surAH sarve pratizWitAH // BrP_110.220 //
Baveyur jagatAm ISa tad anujYAtum arhasi /
sUryo hy AtmAsya jagatas tasTuzaS ca sanAtanaH // BrP_110.221 //
divAkaro devamayas tatrAsmABiH pratizWitaH /
yatra gaNgA jagadDAtrI yatra vE tryambakaH svayam /
suravAsaM pratizWAnaM Baved yatra ca tryambakam // BrP_110.222 //
{brahmovAca: }
ApfcCya pippalAdaM taM surAH svaM sadanaM yayuH /
pippalAH kAlaparyAye svargaM jagmur aTAkzayam // BrP_110.223 //
pAdapAnAM padaM vipraH pippalAdaH pratApavAn /
kzetrADipatye saMsTApya pUjayAm Asa SaMkaram // BrP_110.224 //
daDIcisUnur munir ugratejA BrP_110.225a
avApya BAryAM gOtamasyAtmajAM ca BrP_110.225b
putrAn aTAvApya SriyaM yaSaS ca BrP_110.225c
suhfjjanEH svargam avApa DIraH BrP_110.225d
tataH praBfti tat tIrTaM pippaleSvaram ucyate /
sarvakratuPalaM puRyaM smaraRAd aGanASanam // BrP_110.226 //
kiM punaH snAnadAnAByAm Adityasya tu darSanAt /
cakreSvaraH pippaleSo devadevasya nAmanI // BrP_110.227 //
sarahasyaM viditvA tu sarvakAmAn avApnuyAt /
sUryasya ca pratizWAnAt suravAse pratizWite /
pratizWAnaM tu tat kzetraM surARAm api vallaBam // BrP_110.228 //
itIdam AKyAnam atIva puRyaM BrP_110.229a
paWeta vA yaH SfRuyAt smared vA BrP_110.229b
sa dIrGajIvI DanavAn DarmayuktaS BrP_110.229c
cAnte smaraY SaMBum upEti nityam BrP_110.229d
{brahmovAca: }
nAgatIrTam iti KyAtaM sarvakAmapradaM SuBam /
yatra nAgeSvaro devaH SfRu tasyApi vistaram // BrP_111.1 //
pratizWAnapure rAjA SUrasena iti SrutaH /
somavaMSaBavaH SrImAn matimAn guRasAgaraH // BrP_111.2 //
putrArTaM sa mahAyatnam akarot priyayA saha /
tasya putraS cirAd AsIt sarpo vE BIzaRAkftiH // BrP_111.3 //
putraM taM gopayAm Asa SUraseno mahIpatiH /
rAjYaH putraH sarpa iti na kaScid vindate janaH // BrP_111.4 //
antarvartI paro vApi mAtaraM pitaraM vinA /
DAtreyy api na jAnAti nAmAtyo na purohitaH // BrP_111.5 //
taM dfzwvA BIzaRaM sarpaM saBAryo nfpasattamaH /
saMtApaM nityam Apnoti sarpAd varam aputratA // BrP_111.6 //
etad asti mahAsarpo vakti nityaM manuzyavat /
sa sarpaH pitaraM prAha kuru cUqAm api kriyAm // BrP_111.7 //
taTopanayanaM cApi vedADyayanam eva ca /
yAvad vedaM na cADIte tAvac CUdrasamo dvijaH // BrP_111.8 //
{brahmovAca: }
etac CrutvA putravacaH SUraseno 'tiduHKitaH /
brAhmaRaM kaMcanAnIya saMskArAdi tadAkarot /
aDItavedaH sarpo 'pi pitaraM cAbravId idam // BrP_111.9 //
{sarpa uvAca: }
vivAhaM kuru me rAjan strIkAmo 'haM nfpottama /
anyaTApi ca kftyaM te na siDyed iti me matiH // BrP_111.10 //
janayitvAtmajAn veda- viDinAKilasaMskftIH /
na kuryAd yaH pitA tasya narakAn nAsti nizkftiH // BrP_111.11 //
{brahmovAca: }
vismitaH sa pitA prAha sutaM tam uragAkftim //* BrP_111.12 //
{SUrasena uvAca: }
yasya SabdAd api trAsaM yAnti SUrAS ca pUruzAH /
tasmE kanyAM tu ko dadyAd vada putra karomi kim // BrP_111.13 //
{brahmovAca: }
tat pitur vacanaM SrutvA sarpaH prAha vicakzaRaH //* BrP_111.14 //
{sarpa uvAca: }
vivAhA bahavo rAjan rAjYAM santi janeSvara /
prasahyAharaRaM cApi SastrEr vEvAha eva ca // BrP_111.15 //
jAte vivAhe putrasya pitAsO kftakfd Bavet /
no ced atrEva gaNgAyAM marizye nAtra saMSayaH // BrP_111.16 //
{brahmovAca: }
tat putraniScayaM jYAtvA aputro nfpasattamaH /
vivAhArTam amAtyAMs tAn AhUyedaM vaco 'bravIt // BrP_111.17 //
{SUrasena uvAca: }
nAgeSvaro mama suto yuvarAjo guRAkaraH /
guRavAn matimAY SUro durjayaH SatrutApanaH // BrP_111.18 //
raTe nAge sa Danuzi pfTivyAM nopamIyate /
vivAhas tasya kartavyo hy ahaM vfdDas taTEva ca // BrP_111.19 //
rAjyaBAraM sute nyasya niScinto 'haM BavAmy ataH /
na dArasaMgraho yAvat tAvat putro mama priyaH // BrP_111.20 //
bAlaBAvaM no jahAti tasmAt sarve 'numanya ca /
vivAhAyATa kurvantu yatnaM mama hite ratAH // BrP_111.21 //
na me kAcit tadA cintA kftodvAho yadAtmajaH /
sute nyastaBarA yAnti kftinas tapase vanam // BrP_111.22 //
{brahmovAca: }
amAtyA rAjavacanaM SrutvA sarve vinItavat /
UcuH prAYjalayo harzAd rAjAnaM BUritejasam // BrP_111.23 //
{amAtyA UcuH: }
tava putro guRajyezWas tvaM ca sarvatra viSrutaH /
vivAhe tava putrasya kiM mantryaM kiM tu cintyate // BrP_111.24 //
{brahmovAca: }
amAtyezu taToktezu gamBIro nfpasattamaH /
putraM sarpaM tv amAtyAnAM na cAKyAti na te viduH // BrP_111.25 //
rAjA punas tAn uvAca kA syAt kanyA guRADikA /
mahAvaMSaBavaH SrImAn ko rAjA syAd guRASrayaH // BrP_111.26 //
saMbanDayogyaH SUraS ca yatsaMbanDaH praSasyate /
tad rAjavacanaM SrutvA amAtyAnAM mahAmatiH // BrP_111.27 //
kulInaH sADur atyantaM rAjakAryahite rataH /
rAjYo matiM viditvA tu iNgitajYo 'bravId idam // BrP_111.28 //
{amAtya uvAca: }
pUrvadeSe mahArAja vijayo nAma BUpatiH /
vAjivAraRaratnAnAM yasya saMKyA na vidyate // BrP_111.29 //
azwO putrA mahezvAsA mahArAjasya DImataH /
tezAM svasA BogavatI sAkzAl lakzmIr ivAparA /
tava putrasya yogyA sA BAryA rAjan mayoditA // BrP_111.30 //
{brahmovAca: }
vfdDAmAtyavacaH SrutvA rAjA taM pratyaBAzata //* BrP_111.31 //
{rAjovAca: }
sutA tasya kaTaM me 'sya sutasya syAd vadasva tat //* BrP_111.32 //
{vfdDAmAtya uvAca: }
lakzito 'si mahArAja yat te manasi vartate /
yac CUrasena kftyaM syAd anujAnIhi mAM tataH // BrP_111.33 //
{brahmovAca: }
vfdDAmAtyavacaH SrutvA BUzaRAcCAdanoktiBiH /
saMpUjya prezayAm Asa mahatyA senayA saha // BrP_111.34 //
sa pUrvadeSam Agatya mahArAjaM sametya ca /
saMpUjya viviDEr vAkyEr upAyEr nItisaMBavEH // BrP_111.35 //
mahArAjasutAyAS ca BogavatyA mahAmatiH /
SUrasenasya nfpateH sUnor nAgasya DImataH // BrP_111.36 //
vivAhAyAkarot saMDiM miTyAmiTyAvacouktiBiH /
pUjayAm Asa nfpatiM BUzaRAcCAdanAdiBiH // BrP_111.37 //
avApya pUjAM nfpatir dadAmIty avadat tadA /
tata Agatya rAjYe 'sO vfdDAmAtyo mahAmatiH // BrP_111.38 //
SUrasenAya tad vfttaM vEvAhikam avedayat /
tato bahutiTe kAle vfdDAmAtyo mahAmatiH // BrP_111.39 //
punar balena mahatA vastrAlaMkAraBUzitaH /
jagAma tarasA sarvEr anyES ca sacivEr vftaH // BrP_111.40 //
vivAhAya mahAmAtyo mahArAjAya budDimAn /
sarvaM provAca vfdDo 'sAv amAtyaH sacivEr vftaH // BrP_111.41 //
{vfdDAmAtya uvAca: }
atrAgantuM na cAyAti SUrasenasya BUpateH /
putro nAga iti KyAto budDimAn guRasAgaraH // BrP_111.42 //
kzatriyARAM vivAhAS ca Baveyur bahuDA nfpa /
tasmAc CastrEr alaMkArEr vivAhaH syAn mahAmate // BrP_111.43 //
kzatriyA brAhmaRAS cEva satyAM vAcaM vadanti hi /
tasmAc CastrEr alaMkArEr vivAhas tv anumanyatAm // BrP_111.44 //
{brahmovAca: }
vfdDAmAtyavacaH SrutvA vijayo rAjasattamaH /
mene vAkyaM taTA satyam amAtyaM BUpatiM tadA // BrP_111.45 //
vivAham akarod rAjA BogavatyAH savistaram /
SastreRa ca yaTASAstraM prezayAm Asa tAM punaH // BrP_111.46 //
svAn amAtyAMs taTA gAS ca hiraRyaturagAdikam /
bahu dattvATa vijayo harzeRa mahatA yutaH // BrP_111.47 //
tAm AdAyATa sacivA vfdDAmAtyapurogamAH /
pratizWAnam aTAByetya SUrasenAya tAM snuzAm // BrP_111.48 //
nyavedayaMs taTocus te vijayasya vaco bahu /
BUzaRAni vicitrARi dAsyo vastrAdikaM ca yat // BrP_111.49 //
nivedya SUrasenAya kftakftyA baBUvire /
vijayasya tu ye 'mAtyA BogavatyA sahAgatAH // BrP_111.50 //
tAn pUjayitvA rAjAsO bahumAnapuraHsaram /
vijayAya yaTA prItis taTA kftvA vyasarjayat // BrP_111.51 //
vijayasya sutA bAlA rUpayOvanaSAlinI /
SvaSrUSvaSurayor nityaM SuSrUzantI sumaDyamA // BrP_111.52 //
BogavatyAS ca yo BartA mahAsarpo 'tiBIzaRaH /
ekAntadeSe vijane gfhe ratnasuSoBite // BrP_111.53 //
suganDakusumAkIrRe tatrAste suKaSItale /
sa sarpo mAtaraM prAha pitaraM ca punaH punaH // BrP_111.54 //
mama BAryA rAjaputrI kiM mAM nEvopasarpati /
tat putravacanaM SrutvA sarpamAtedam abravIt // BrP_111.55 //
{rAjapatny uvAca: }
DAtrike gacCa suBage SIGraM BogavatIM vada /
tava BartA sarpa iti tataH sA kiM vadizyati // BrP_111.56 //
{brahmovAca: }
DAtrikA ca taTety uktvA gatvA BogavatIM tadA /
rahogatA uvAcedaM vinItavad apUrvavat // BrP_111.57 //
{DAtrikovAca: }
jAne 'haM suBage Badre BartAraM tava dEvatam /
na cAKyeyaM tvayA kvApi sarpo na puruzo Druvam // BrP_111.58 //
{brahmovAca: }
tasyAs tad vacanaM SrutvA Bogavaty abravId idam //* BrP_111.59 //
{Bogavaty uvAca: }
mAnuzIRAM manuzyo hi BartA sAmAnyato Bavet /
kiM punar devajAtis tu BartA puRyena laByate // BrP_111.60 //
{brahmovAca: }
BogavatyAs tu tad vAkyaM sA ca sarvaM nyavedayat /
sarpAya sarpamAtre ca rAjYe cEva yaTAkramam // BrP_111.61 //
ruroda rAjA tadvAkyAt smftvA tAM karmaRo gatim /
Bogavaty api tAM prAha uktapUrvAM punaH saKIm // BrP_111.62 //
{Bogavaty uvAca: }
kAntaM darSaya BadraM te vfTA yAti vayo mama //* BrP_111.63 //
{brahmovAca: }
tataH sA darSayAm Asa sarpaM tam atiBIzaRam /
suganDakusumAkIrRe Sayane sA rahogatA // BrP_111.64 //
taM dfzwvA BIzaRaM sarpaM BartAraM ratnaBUzitam /
kftAYjalipuwA vAkyam avadat kAntam aYjasA // BrP_111.65 //
{Bogavaty uvAca: }
DanyAsmy anugfhItAsmi yasyA me dEvataM patiH //* BrP_111.66 //
{brahmovAca: }
ity uktvA Sayane sTitvA taM sarpaM sarpaBAvanEH /
KelayAm Asa tanvaNgI gItES cEvANgasaMgamEH // BrP_111.67 //
suganDakusumEH pAnEs tozayAm Asa taM patim /
tasyAS cEva prasAdena sarpasyABUt smftir mune /
smftvA sarvaM dEvakftaM rAtrO sarpo 'bravIt priyAm // BrP_111.68 //
{sarpa uvAca: }
rAjakanyApi mAM dfzwvA na BItAsi kaTaM priye /
sovAca dEvavihitaM ko 'tikramitum ISvaraH /
patir eva gatiH strIRAM sarvadEva viSezataH // BrP_111.69 //
{brahmovAca: }
Srutveti hfzwas tAm Aha nAgaH prahasitAnanaH //* BrP_111.70 //
{sarpa uvAca: }
tuzwo 'smi tava BaktyAhaM kiM dadAmi tavepsitam /
tava prasAdAc cArvaNgi sarvasmftir aBUd iyam // BrP_111.71 //
Sapto 'haM devadevena kupitena pinAkinA /
maheSvarakare nAgaH Sezaputro mahAbalaH // BrP_111.72 //
so 'haM patis tvaM ca BAryA nAmnA BogavatI purA /
umAvAkyAj jahAsoccEH SaMBuH prIto rahogataH // BrP_111.73 //
mamApi cAgataM Badre hAsyaM taddevasaMniDO /
tatas tu kupitaH SaMBuH prAdAc CApaM mamedfSam // BrP_111.74 //
{Siva uvAca: }
manuzyayonO tvaM sarpo BavitA jYAnavAn iti //* BrP_111.75 //
{sarpa uvAca: }
tataH prasAditaH SaMBus tvayA Badre mayA saha /
tataS coktaM tena Badre gOtamyAM mama pUjanam // BrP_111.76 //
kurvato jYAnam ADAsye yadA sarpAkftes tava /
tadA viSApo BavitA BogavatyAH prasAdataH // BrP_111.77 //
tasmAd idaM mamApannaM tava cApi SuBAnane /
tasmAn nItvA gOtamIM mAM pUjAM kuru mayA saha // BrP_111.78 //
tato viSApo BavitA AvAM yAvaH SivaM punaH /
sarvezAM sarvadArtAnAM Siva eva parA gatiH // BrP_111.79 //
{brahmovAca: }
tac CrutvA BartfvacanaM sA BartrA gOtamIM yayO /
tataH snAtvA tu gOtamyAM pUjAM cakre Sivasya tu // BrP_111.80 //
tataH prasanno BagavAn divyarUpaM dadO mune /
ApfcCya pitarO sarpo BAryayA gantum udyataH /
SivalokaM tato jYAtvA pitA prAha mahAmatiH // BrP_111.81 //
{pitovAca: }
yuvarAjyaDaro jyezWaH putra eko BavAn iti /
tasmAd rAjyam aSezeRa kftvotpAdya sutAn bahUn /
yAte mayi paraM DAma tato yAhi SivaM puram // BrP_111.82 //
{brahmovAca: }
etac CrutvA pitfvacas taTety Aha sa nAgarAw /
kAmarUpam avApyATa BAryayA saha suvrataH // BrP_111.83 //
pitrA mAtrA taTA putrE rAjyaM kftvA suvistaram /
yAte pitari svarlokaM putrAn sTApya svake pade // BrP_111.84 //
BAryAmAtyAdisahitas tataH SivapuraM yayO /
tataH praBfti tat tIrTaM nAgatIrTam iti Srutam // BrP_111.85 //
yatra nAgeSvaro devo BogavatyA pratizWitaH /
tatra snAnaM ca dAnaM ca sarvakratuPalapradam // BrP_111.86 //
{brahmovAca: }
mAtftIrTam iti KyAtaM sarvasidDikaraM nfRAm /
ADiBir mucyate jantus tattIrTasmaraRAd api // BrP_112.1 //
devAnAm asurARAM ca saMgaro 'BUt sudAruRaH /
nASaknuvaMs tadA jetuM devA dAnavasaMgaram // BrP_112.2 //
tadAham agamaM devEs tizWantaM SUlapARinam /
astavaM viviDEr vAkyEH kftAYjalipuwaH SanEH // BrP_112.3 //
saMmantrya devEr asurES ca sarvEr BrP_112.4a
yadAhftaM saMmaTituM samudram BrP_112.4b
yat kAlakUwaM samaBUn maheSa BrP_112.4c
tat tvAM vinA ko grasituM samarTaH BrP_112.4d
puzpaprahAreRa jagattrayaM yaH BrP_112.5a
svADInam ApAdayituM samarTaH BrP_112.5b
mAro hare 'py anyasurAdivandyo BrP_112.5c
vitAyamAno vilayaM prayAtaH BrP_112.5d
vimaTya vArISam anaNgaSatro BrP_112.6a
yad uttamaM tat tu divOkaseByaH BrP_112.6b
dattvA vizaM saMharan nIlakaRWa BrP_112.6c
ko vA DartuM tvAm fte vE samarTaH BrP_112.6d
tataS ca tuzwo BagavAn AdikartA trilocanaH //* BrP_112.7 //
{Siva uvAca: }
dAsye 'haM yad aBIzwaM vo bruvantu surasattamAH //* BrP_112.8 //
{devA UcuH: }
dAnaveByo BayaM GoraM tatrEhi vfzaBaDvaja /
jahi SatrUn surAn pAhi nATavantas tvayA praBo // BrP_112.9 //
nizkAraRaH suhfc CaMBo nABavizyad BavAn yadi /
tadAkarizyan kim iva duHKArtAH sarvadehinaH // BrP_112.10 //
{brahmovAca: }
ity uktas tatkzaRAt prAyAd yatra te devaSatravaH /
tatra tad yudDam aBavac CaMkareRa suradvizAm // BrP_112.11 //
tatas trilocanaH SrAntas tamorUpaDaraH SivaH /
lalAwAd vyapataMs tasya yuDyataH svedabindavaH // BrP_112.12 //
sa saMharan dEtyagaRAMs tAmasIM mUrtim ASritaH /
tAM mUrtim asurA dfzwvA merupfzWAd BuvaM yayuH // BrP_112.13 //
sa saMharan sarvadEtyAMs tadAgacCad BuvaM haraH /
itaS cetaS ca BItAs te 'DAvan sarvAM mahIm imAm // BrP_112.14 //
taTEva kopAd rudro 'pi SatrUMs tAn anuDAvati /
taTEva yuDyataH SaMBoH patitAH svedabindavaH // BrP_112.15 //
yatra yatra BuvaM prApto bindur mAheSvaro mune /
tatra tatra SivAkArA mAtaro jajYire tataH // BrP_112.16 //
procur maheSvaraM sarvAH KAdAmas tv asurAn iti /
tataH provAca BagavAn sarvEH suragaREr vftaH // BrP_112.17 //
{Siva uvAca: }
svargAd Buvam anuprAptA rAkzasAs te rasAtalam /
anuprAptAs tataH sarvAH SfRvantu mama BAzitam // BrP_112.18 //
yatra yatra dvizo yAnti tatra gacCantu mAtaraH /
rasAtalam anuprAptA idAnIM madBayAd dvizaH /
Bavatyo 'py anugacCantu rasAtalam anu dvizaH // BrP_112.19 //
{brahmovAca: }
tAS ca jagmur BuvaM BittvA yatra te dEtyadAnavAH /
tAn hatvA mAtaraH sarvAn devArIn atiBIzaRAn // BrP_112.20 //
punar devAn upAjagmuH paTA tenEva mAtaraH /
gatAS ca mAtaro yAvad yAvac ca punar AgatAH // BrP_112.21 //
tAvad devAH sTitA Asan gOtamItIram ASritAH /
prasTAnAt tatra mAtFRAM surARAM ca pratizWiteH // BrP_112.22 //
pratizWAnaM tu tat kzetraM puRyaM vijayavarDanam /
mAtFRAM yatra cotpattir mAtftIrTaM pfTak pfTak // BrP_112.23 //
tatra tatra bilAny Asan rasAtalagatAni ca /
surAs tAByo varAn procur loke pUjAM yaTA SivaH // BrP_112.24 //
prApnoti tadvan mAtfByaH pUjA Bavatu sarvadA /
ity uktvAntardaDur devA AsaMs tatrEva mAtaraH // BrP_112.25 //
yatra yatra sTitA devyo mAtftIrTaM tato viduH /
surARAm api sevyAni kiM punar mAnuzAdiBiH // BrP_112.26 //
tezu snAnam aTo dAnaM pitFRAM cEva tarpaRam /
sarvaM tad akzayaM jYeyaM Sivasya vacanaM yaTA // BrP_112.27 //
yas tv idaM SfRuyAn nityaM smared api paWet taTA /
AKyAnaM mAtftIrTAnAm AyuzmAn sa suKI Bavet // BrP_112.28 //
{brahmovAca: }
idam apy aparaM tIrTaM devAnAm api durlaBam /
brahmatIrTam iti KyAtaM BuktimuktipradaM nfRAm // BrP_113.1 //
sTitezu devasEnyezu pravizwezu rasAtalam /
dEtyezu ca muniSrezWa taTA mAtfzu tAn anu // BrP_113.2 //
madIyaM paYcamaM vaktraM gardaBAkfti BIzaRam /
tad vaktraM devasEnyezu mayi tizWaty uvAca ha // BrP_113.3 //
he dEtyAH kiM palAyante na BayaM vo 'stu satvaram /
AgacCantu surAn sarvAn Bakzayizye kzaRAd iti // BrP_113.4 //
nivArayantaM mAm evaM BakzaRAyodyataM taTA /
taM dfzwvA vibuDAH sarve vitrastA vizRum abruvan // BrP_113.5 //
trAhi vizRo jagannATa brahmaRo 'sya muKaM luna /
cakraDfg vibuDAn Aha cCedmi cakreRa vE SiraH // BrP_113.6 //
kiM tu tac Cinnam evedaM saMharet sacarAcaram /
mantraM brUmo 'tra vibuDAH SrUyatAM sarvam eva hi // BrP_113.7 //
trinetraH kaSiraS CettA sa ca Datte na saMSayaH /
mayA ca SaMBuH sarvES ca stutaH proktas taTEva ca // BrP_113.8 //
yAgaH kzaRI dfzwaPale 'samarTaH BrP_113.9a
sa nEva kartuH PalatIti matvA BrP_113.9b
Palasya dAne pratiBUr jawIti BrP_113.9c
niScitya lokaH pratikarma yAtaH BrP_113.9d
tataH sureSaH saMtuzwo devAnAM kAryasidDaye /
lokAnAm upakArArTaM taTety Aha surAn prati // BrP_113.10 //
tadvaktraM pAparUpaM yad BIzaRaM lomaharzaRam /
nikftya naKaSastrES ca kva sTApyaM cety aTAbravIt // BrP_113.11 //
tatrelA vibuDAn Aha nAhaM voQuM SiraH kzamA /
rasAtalam aTo yAsye udaDiS cApy aTAbravIt // BrP_113.12 //
SozaM yAsye kzaRAd eva punaS cocuH SivaM surAH /
tvayEvEtad brahmaSiro DAryaM lokAnukampayA // BrP_113.13 //
acCede jagatAM nASaS Cede dozaS ca tAdfSaH /
evaM vimfSya someSo daDAra kaSiras tadA // BrP_113.14 //
tad dfzwvA duzkaraM karma gOtamIM prApya pAvanIm /
astuvaY jagatAm ISaM praRayAd BaktitaH surAH // BrP_113.15 //
devezv amitraM kaSiro 'tiBImaM BrP_113.16a
tAn BakzaRAyopagataM nikftya BrP_113.16b
naKAgrasUcyA SakalendumOlis BrP_113.16c
tyAge 'pi dozAt kfpayAnuDatte BrP_113.16d
tatra te vibuDAH sarve sTitA ye brahmaRo 'ntike /
tuzwuvur vibuDeSAnaM karma dfzwvAtidEvatam // BrP_113.17 //
tataH praBfti tat tIrTaM brahmatIrTam iti Srutam /
adyApi brahmaRo rUpaM caturmuKam avasTitam // BrP_113.18 //
SiromAtraM tu yaH paSyet sa gacCed brahmaRaH padam /
yatra sTitvA svayaM rudro lUnavAn brahmaRaH SiraH // BrP_113.19 //
rudratIrTaM tad eva syAt tatra sAkzAd divAkaraH /
devAnAM ca svarUpeRa sTito yasmAt tad uttamam // BrP_113.20 //
sOryaM tIrTaM tad AKyAtaM sarvakratuPalapradam /
tatra snAtvA raviM dfzwvA punarjanma na vidyate // BrP_113.21 //
mahAdevena yac CinnaM brahmaRaH paYcamaM SiraH /
kzetre 'vimukte saMsTApya devatAnAM hitaM kftam // BrP_113.22 //
brahmatIrTe SiromAtraM yo dfzwvA gOtamItawe /
kzetre 'vimukte tasyEva sTApitaM yo 'nupaSyati /
kapAlaM brahmaRaH puRyaM brahmahA pUtatAM vrajet // BrP_113.23 //
{brahmovAca: }
aviGnaM tIrTam AKyAtaM sarvaviGnavinASanam /
tatrApi vfttam AKyAsye SfRu nArada BaktitaH // BrP_114.1 //
devasattre pravftte tu gOtamyAS cottare tawe /
samAptir nEva sattrasya saMjAtA viGnadozataH // BrP_114.2 //
tataH suragaRAH sarve mAm avocan hariM tadA /
tato DyAnagato 'haM tAn avocaM vIkzya kAraRam // BrP_114.3 //
vinAyakakftEr viGnEr nEtat sattraM samApyate /
tasmAt stuvantu te sarve AdidevaM vinAyakam // BrP_114.4 //
taTety uktvA suragaRAH snAtvA te gOtamItawe /
astuvan Baktito devA AdidevaM gaReSvaram // BrP_114.5 //
{devA UcuH: }
yaH sarvakAryezu sadA surARAm BrP_114.6a
apISavizRvambujasaMBavAnAm BrP_114.6b
pUjyo namasyaH paricintanIyas BrP_114.6c
taM viGnarAjaM SaraRaM vrajAmaH BrP_114.6d
na viGnarAjena samo 'sti kaScid BrP_114.7a
devo manovAYCitasaMpradAtA BrP_114.7b
niScitya cEtat tripurAntako 'pi BrP_114.7c
taM pUjayAm Asa vaDe purARAm BrP_114.7d
karotu so 'smAkam aviGnam asmin BrP_114.8a
mahAkratO satvaram AmbikeyaH BrP_114.8b
DyAtena yenAKiladehaBAjAM BrP_114.8c
pUrRA Bavizyanti manoBilAzAH BrP_114.8d
mahotsavo 'BUd aKilasya devyA BrP_114.9a
jAtaH sutaS cintitamAtra eva BrP_114.9b
ato 'vadan surasaMGAH kftArTAH BrP_114.9c
sadyojAtaM viGnarAjaM namantaH BrP_114.9d
yo mAtur utsaNgagato 'Ta mAtrA BrP_114.10a
nivAryamARo 'pi balAc ca candram BrP_114.10b
saMgopayAm Asa pitur jawAsu BrP_114.10c
gaRADinATasya vinoda ezaH BrP_114.10d
papO stanaM mAtur aTApi tfpto BrP_114.11a
yo BrAtfmAtsaryakazAyabudDiH BrP_114.11b
lambodaras tvaM Bava viGnarAjo BrP_114.11c
lambodaraM nAma cakAra SaMBuH BrP_114.11d
saMvezwito devagaREr maheSaH BrP_114.12a
pravartatAM nftyam itIty uvAca BrP_114.12b
saMtozito nUpurarAvamAtrAd BrP_114.12c
gaReSvaratve 'Bizizeca putram BrP_114.12d
yo viGnapASaM ca kareRa biBrat BrP_114.13a
skanDe kuWAraM ca taTA pareRa BrP_114.13b
apUjito viGnam aTo 'pi mAtuH BrP_114.13c
karoti ko viGnapateH samo 'nyaH BrP_114.13d
DarmArTakAmAdizu pUrvapUjyo BrP_114.14a
devAsurEH pUjyata eva nityam BrP_114.14b
yasyArcanaM nEva vinASam asti BrP_114.14c
taM pUrvapUjyaM praTamaM namAmi BrP_114.14d
yasyArcanAt prArTanayAnurUpAM BrP_114.15a
dfzwvA tu sarvasya Palasya sidDim BrP_114.15b
svatantrasAmarTyakftAtigarvaM BrP_114.15c
BrAtfpriyaM tv AKuraTaM tam Iqe BrP_114.15d
yo mAtaraM sarasEr nftyagItEs BrP_114.16a
taTABilAzEr aKilEr vinodEH BrP_114.16b
saMtozayAm Asa tadAtituzwaM BrP_114.16c
taM SrIgaReSaM SaraRaM prapadye BrP_114.16d
suropakArEr asurES ca yudDEH BrP_114.17a
stotrEr namaskAraparES ca mantrEH BrP_114.17b
pitfprasAdena sadA samfdDaM BrP_114.17c
taM SrIgaReSaM SaraRaM prapadye BrP_114.17d
jaye purARAm akarot pratIpaM BrP_114.18a
pitrApi harzAt pratipUjito yaH BrP_114.18b
nirviGnatAM cApi punaS cakAra BrP_114.18c
tasmE gaReSAya namaskaromi BrP_114.18d
{brahmovAca: }
iti stutaH suragaREr viGneSaH prAha tAn punaH //* BrP_114.19 //
{gaReSa uvAca: }
ito nirviGnatA sattre mattaH syAd asurAriRaH //* BrP_114.20 //
{brahmovAca: }
devasattre nivftte tu gaReSaH prAha tAn surAn //* BrP_114.21 //
{gaReSa uvAca: }
stotreRAnena ye BaktyA mAM stozyanti yatavratAH /
tezAM dAridryaduHKAni na BaveyuH kadAcana // BrP_114.22 //
atra ye BaktitaH snAnaM dAnaM kuryur atandritAH /
tezAM sarvARi kAryARi Baveyur iti manyatAm // BrP_114.23 //
{brahmovAca: }
tadvAkyasamakAlaM tu taTety UcuH surA api /
nivftte tu maKe tasmin surA jagmuH svam Alayam // BrP_114.24 //
tataH praBfti tat tIrTam aviGnam iti gadyate /
sarvakAmapradaM puMsAM sarvaviGnavinASanam // BrP_114.25 //
{brahmovAca: }
SezatIrTam iti KyAtaM sarvakAmapradAyakam /
tasya rUpaM pravakzyAmi yan mayA pariBAzitam // BrP_115.1 //
Sezo nAma mahAnAgo rasAtalapatiH praBuH /
sarvanAgEH parivfto rasAtalam aTAByagAt // BrP_115.2 //
rAkzasA dEtyadanujAH pravizwA ye rasAtalam /
tEr nirasto Bogipatir mAm uvAcATa vihvalaH // BrP_115.3 //
{Seza uvAca: }
rasAtalaM tvayA dattaM rAkzasAnAM mamApi ca /
te me sTAnaM na dAsyanti tasmAt tvAM SaraRaM gataH // BrP_115.4 //
tato 'ham abravaM nAgaM gOtamIM yAhi pannaga /
tatra stutvA mahAdevaM lapsyase tvaM manoraTam // BrP_115.5 //
nAnyo 'sti lokatritaye manoraTasamarpakaH /
madvAkyaprerito nAgo gaNgAm Aplutya yatnataH /
kftAYjalipuwo BUtvA tuzwAva tridaSeSvaram // BrP_115.6 //
{Seza uvAca: }
namas trElokyanATAya dakzayajYaviBedine /
Adikartre namas tuByaM namas trElokyarUpiRe // BrP_115.7 //
namaH sahasraSirase namaH saMhArakAriRe /
somasUryAgnirUpAya jalarUpAya te namaH // BrP_115.8 //
sarvadA sarvarUpAya kAlarUpAya te namaH /
pAhi SaMkara sarveSa pAhi someSa sarvaga /
jagannATa namas tuByaM dehi me manasepsitam // BrP_115.9 //
{brahmovAca: }
tato maheSvaraH prItaH prAdAn nAgepsitAn varAn /
vinASAya surArIRAM dEtyadAnavarakzasAm // BrP_115.10 //
SezAya pradadO SUlaM jahy anenAripuMgavAn /
tataH proktaH SivenAsO SezaH SUlena BogiBiH // BrP_115.11 //
rasAtalam aTo gatvA nijaGAna ripUn raRe /
nihatya nAgaH SUlena dEtyadAnavarAkzasAn // BrP_115.12 //
nyavartata punar devo yatra SezeSvaro haraH /
paTA yena samAyAto devaM drazwuM sa nAgarAw // BrP_115.13 //
rasAtalAd yatra devo bilaM tatra vyajAyata /
tasmAd bilatalAd yAtaM gANgaM vAry atipuRyadam // BrP_115.14 //
tad vAri gaNgAm agamad gaNgAyAH saMgamas tataH /
devasya purataS cApi kuRqaM tatra suvistaram // BrP_115.15 //
nAgas tatrAkarod DomaM yatra cAgniH sadA sTitaH /
sozRaM tad aBavad vAri gaNgAyAs tatra saMgamaH // BrP_115.16 //
devadevaM samArADya nAgaH prIto mahAyaSAH /
rasAtalaM tato 'BIzwaM SivAt prApya talaM yayO // BrP_115.17 //
tataH praBfti tat tIrTaM nAgatIrTam udAhftam /
sarvakAmapradaM puRyaM rogadAridryanASanam // BrP_115.18 //
AyurlakzmIkaraM puRyaM snAnadAnAc ca muktidam /
SfRuyAd vA paWed BaktyA yo vApi smarate tu tat // BrP_115.19 //
tIrTaM SezeSvaro yatra yatra SaktipradaH SivaH /
ekaviMSatitIrTAnAm uBayos tatra tIrayoH /
SatAni muniSArdUla sarvasaMpatpradAyinAm // BrP_115.20 //
{brahmovAca: }
mahAnalam iti KyAtaM vaqavAnalam ucyate /
mahAnalo yatra devo vaqavA yatra sA nadI // BrP_116.1 //
tat tIrTaM putra vakzyAmi mftyudozajarApaham /
purAsan nEmizAraRye fzayaH sattrakAriRaH // BrP_116.2 //
SamitAraM ca fzayo mftyuM cakrus tapasvinaH /
vartamAne sattrayAge mftyO Samitari sTite // BrP_116.3 //
na mamAra tadA kaScid uBayaM sTAsnu jaNgamam /
vinA paSUn muniSrezWa martyaM cAmartyatAM gatam // BrP_116.4 //
tatas trivizwape SUnye martye cEvAtisaMBfte /
mftyunopekzite devA rAkzasAn Ucire tadA // BrP_116.5 //
{devA UcuH: }
gacCaDvam fzisattraM tan nASayaDvaM mahADvaram /
{brahmovAca: }
iti devavacaH SrutvA procus te rAkzasAH surAn // BrP_116.6 //
{asurA UcuH: }
viDvaMsayAmas taM yajYam asmAkaM kiM PalaM tataH /
pravartate vinA hetuM na kopi kvApi jAtucit // BrP_116.7 //
{brahmovAca: }
devA apy asurAn Ucur yajYArDaM BavatAm api /
Baved eva tato yAntu fzIRAM sattram uttamam // BrP_116.8 //
te SrutvA tvaritAH sarve yatra yajYaH pravartate /
jagmus tatra vinASAya devavAkyAd viSezataH // BrP_116.9 //
taj jYAtvA fzayo mftyum AhuH kiM kurmahe vayam /
AgatA devavacanAd rAkzasA yajYanASinaH // BrP_116.10 //
mftyunA saha saMmantrya nEmizAraRyavAsinaH /
sarve tyaktvA svASramaM taM SamitrA saha nArada // BrP_116.11 //
agnimAtram upAdAya tyaktvA pAtrAdikaM tu yat /
kratunizpattaye jagmur gOtamIM prati satvarAH // BrP_116.12 //
tatra snAtvA maheSAnaM rakzaRAyopatasTire /
kftAYjalipuwAs te tu tuzwuvus tridaSeSvaram // BrP_116.13 //
{fzaya UcuH: }
yo lIlayA viSvam idaM cakAra BrP_116.14a
DAtA viDAtA Buvanatrayasya BrP_116.14b
yo viSvarUpaH sadasatparo yaH BrP_116.14c
someSvaraM taM SaraRaM vrajAmaH BrP_116.14d
{mftyur uvAca: }
icCAmAtreRa yaH sarvaM hanti pAti karoti ca /
tam ahaM tridaSeSAnaM SaraRaM yAmi SaMkaram // BrP_116.15 //
mahAnalaM mahAkAyaM mahAnAgaviBUzaRam /
mahAmUrtiDaraM devaM SaraRaM yAmi SaMkaram // BrP_116.16 //
{brahmovAca: }
tataH provAca BagavAn mftyo kA prItir astu te //* BrP_116.17 //
{mftyur uvAca: }
rAkzaseByo BayaM Goram ApannaM tridaSeSvara /
yajYam asmAMS ca rakzasva yAvat sattraM samApyate // BrP_116.18 //
{brahmovAca: }
taTA cakAra BagavAMs trinetro vfzaBaDvajaH /
SamitrA mftyunA sattram fzIRAM pUrRatAM yayO // BrP_116.19 //
havizAM BAgaDeyAya Ajagmur amarAH kramAt /
tAn avocan munigaRAH saMkzubDA mftyunA saha // BrP_116.20 //
{fzaya UcuH: }
asmanmaKavinASAya rAkzasAH prezitA yataH /
tasmAd BavadByaH pApizWA rAkzasAH santu SatravaH // BrP_116.21 //
{brahmovAca: }
tataH praBfti devAnAM rAkzasA vEriRo 'Bavan /
kftyAM ca vaqavAM tatra devAS ca fzayo 'malAH // BrP_116.22 //
mftyor BAryA Bava tvaM tAm ity uktvA te 'Byazecayan /
aBizekodakaM yat tu sA nadI vaqavABavat // BrP_116.23 //
mftyunA sTApitaM liNgaM mahAnalam iti Srutam /
tataH praBfti tat tIrTaM vaqavAsaMgamaM viduH // BrP_116.24 //
mahAnalo yatra devas tat tIrTaM Buktimuktidam /
sahasraM tatra tIrTAnAM sarvABIzwapradAyinAm /
uBayos tIrayos tatra smaraRAd aGaGAtinAm // BrP_116.25 //
{brahmovAca: }
AtmatIrTam iti KyAtaM BuktimuktipradaM nfRAm /
tasya praBAvaM vakzyAmi yatra jYAneSvaraH SivaH // BrP_117.1 //
datta ity api viKyAtaH so 'triputro harapriyaH /
durvAsasaH priyo BrAtA sarvajYAnaviSAradaH /
sa gatvA pitaraM prAha vinayena praRamya ca // BrP_117.2 //
{datta uvAca: }
brahmajYAnaM kaTaM me syAt kaM pfcCAmi kva yAmi ca //* BrP_117.3 //
{brahmovAca: }
tac CrutvAtriH putravAkyaM DyAtvA vacanam abravIt //* BrP_117.4 //
{atrir uvAca: }
gOtamIM putra gacCa tvaM tatra stuhi maheSvaram /
sa tu prIto yadEva syAt tadA jYAnam avApsyasi // BrP_117.5 //
{brahmovAca: }
taTety uktvA tadAtreyo gaNgAM gatvA Sucir yataH /
kftAYjalipuwo BUtvA BaktyA tuzwAva SaMkaram // BrP_117.6 //
{datta uvAca: }
saMsArakUpe patito 'smi dEvAn BrP_117.7a
mohena gupto BavaduHKapaNke BrP_117.7b
ajYAnanAmnA tamasAvfto 'haM BrP_117.7c
paraM na vindAmi surADinATa BrP_117.7d
Binnas triSUlena balIyasAhaM BrP_117.8a
pApena cintAkzurapAwitaS ca BrP_117.8b
tapto 'smi paYcendriyatIvratApEH BrP_117.8c
SrAnto 'smi saMtAraya somanATa BrP_117.8d
badDo 'smi dAridryamayES ca banDEr BrP_117.9a
hato 'smi rogAnalatIvratApEH BrP_117.9b
krAnto 'smy ahaM mftyuBujaMgamena BrP_117.9c
BIto BfSaM kiM karavARi SaMBo BrP_117.9d
BavABavAByAm atipIqito 'haM BrP_117.10a
tfzRAkzuDAByAM ca rajastamoByAm BrP_117.10b
IdfkzayA jarayA cABiBUtaH BrP_117.10c
paSyAvasTAM kfpayA me 'dya nATa BrP_117.10d
kAmena kopena ca matsareRa BrP_117.11a
damBena darpAdiBir apy anekEH BrP_117.11b
ekEkaSaH kazwagato 'smi vidDas BrP_117.11c
tvaM nATavad vAraya nATa SatrUn BrP_117.11d
kasyApi kaScit patitasya puMso BrP_117.12a
duHKapraRodI BavatIti satyam BrP_117.12b
vinA BavantaM mama somanATa BrP_117.12c
kutrApi kAruRyavaco 'pi nAsti BrP_117.12d
tAvat sa kopo BayamohaduHKAny BrP_117.13a
ajYAnadAridryarujas taTEva BrP_117.13b
kAmAdayo mftyur apIha yAvan BrP_117.13c
namaH SivAyeti na vacmi vAkyam BrP_117.13d
na me 'sti Darmo na ca me 'sti Baktir BrP_117.14a
nAhaM vivekI karuRA kuto me BrP_117.14b
dAtAsi tenASu SaraRya citte BrP_117.14c
niDehi someti padaM madIye BrP_117.14d
yAce na cAhaM suraBUpatitvaM BrP_117.15a
hftpadmamaDye mama somanATa BrP_117.15b
SrIsomapAdAmbujasaMniDAnaM BrP_117.15c
yAce vicAryEva ca tat kuruzva BrP_117.15d
yaTA tavAhaM vidito 'smi pApas BrP_117.16a
taTApi vijYApanam ASfRuzva BrP_117.16b
saMSrUyate yatra vacaH Siveti BrP_117.16c
tatra sTitiH syAn mama somanATa BrP_117.16d
gOrIpate SaMkara somanATa BrP_117.17a
viSveSa kAruRyaniDe 'KilAtman BrP_117.17b
saMstUyate yatra sadeti tatra BrP_117.17c
kezAm api syAt kftinAM nivAsaH BrP_117.17d
{brahmovAca: }
ity AtreyastutiM SrutvA tutoza BagavAn haraH /
varado 'smIti taM prAha yoginaM viSvakfd BavaH // BrP_117.18 //
{Atreya uvAca: }
AtmajYAnaM ca muktiM ca BuktiM ca vipulAM tvayi /
tIrTasyApi ca mAhAtmyaM varo 'yaM tridaSArcita // BrP_117.19 //
{brahmovAca: }
evam astv iti taM SaMBur uktvA cAntaraDIyata /
tataH praBfti tat tIrTam AtmatIrTaM vidur buDAH /
tatra snAnena dAnena muktiH syAd iha nArada // BrP_117.20 //
{brahmovAca: }
aSvatTatIrTam AKyAtaM pippalaM ca tataH param /
uttare mandatIrTaM tu tatra vyuzwim itaH SfRu // BrP_118.1 //
purA tv agastyo BagavAn dakziRASApatiH praBuH /
devEs tu preritaH pUrvaM vinDyasya prArTanaM prati // BrP_118.2 //
sa SanEr vinDyam aByAgAt sahasramuniBir vftaH /
tam Agatya nagaSrezWaM bahuvfkzasamAkulam // BrP_118.3 //
sparDinaM meruBAnuByAM vinDyaM SfNgaSatEr vftam /
atyunnataM nagaM DIro lopAmudrApatir muniH // BrP_118.4 //
kftAtiTyo dvijEH sArDaM praSasya ca nagaM punaH /
idam Aha muniSrezWo devakAryArTasidDaye // BrP_118.5 //
{agastya uvAca: }
ahaM yAmi nagaSrezWa muniBis tattvadarSiBiH /
tIrTayAtrAM karomIti dakziRASAM vrajAmy aham // BrP_118.6 //
dehi mArgaM nagapate AtiTyaM dehi yAcate /
yAvad AgamanaM me syAt sTAtavyaM tAvad eva hi // BrP_118.7 //
nAnyaTA BavitavyaM te taTety Aha nagottamaH /
AkrAman dakziRAm ASAM tEr vfto muniBir muniH // BrP_118.8 //
SanEH sa gOtamIm AgAt sattrayAgAya dIkzitaH /
yAvat saMvatsaraM sattram akarod fziBir vftaH // BrP_118.9 //
kEwaBasya sutO pApO rAkzasO DarmakaRwakO /
aSvatTaH pippalaS ceti viKyAtO tridaSAlaye // BrP_118.10 //
aSvatTo 'SvatTarUpeRa pippalo brahmarUpaDfk /
tAv uBAv antaraM prepsU yajYaviDvaMsanAya tu // BrP_118.11 //
kurutAM kANkzitaM rUpaM dAnavO pApacetasO /
aSvatTo vfkzarUpeRa pippalo brAhmaRAkftiH // BrP_118.12 //
uBO tO brAhmaRAn nityaM pIqayetAM tapoDana /
AlaBante ca ye 'SvatTaM tAMs tAn aSnAty asO taruH // BrP_118.13 //
pippalaH sAmago BUtvA SizyAn aSnAti rAkzasaH /
tasmAd adyApi viprezu sAmago 'tIva nizkfpaH // BrP_118.14 //
kzIyamARAn dvijAn dfzwvA munayo rAkzasAv imO /
iti budDvA mahAprAjYA dakziRaM tIram ASritam // BrP_118.15 //
sOriM SanEScaraM mandaM tapasyantaM Dftavratam /
gatvA munigaRAH sarve rakzaHkarma nyavedayan // BrP_118.16 //
sOrir munigaRAn Aha pUrRe tapasi me dvijAH /
rAkzasO hanmy apUrRe tu tapasy akzama eva hi // BrP_118.17 //
punaH procur munigaRA dAsyAmas te tapo mahat /
ity ukto brAhmaREH sOriH kftam ity Aha tAn api // BrP_118.18 //
sOrir brAhmaRavezeRa prAyAd aSvatTarUpiRam /
rAkzasaM brAhmaRo BUtvA pradakziRam aTAkarot // BrP_118.19 //
pradakziRaM tu kurvARaM mene brAhmaRam eva tam /
nityavad rAkzasaH pApo BakzayAm Asa mAyayA // BrP_118.20 //
tasya kAyaM samAviSya cakzuzAntrARy apaSyata /
dfzwaH sa rAkzasaH pApo mandena ravisUnunA // BrP_118.21 //
BasmIBUtaH kzaRenEva girir vajrahato yaTA /
aSvatTaM BasmasAt kftvA anyaM brAhmaRarUpiRam // BrP_118.22 //
rAkzasaM pApanilayam eka eva tam aByagAt /
aDIyAno vipra iva SizyarUpo vinItavat // BrP_118.23 //
pippalaH pUrvavac cApi BakzayAm Asa BAnujam /
sa BakzitaH pUrvavac ca kukzAv antrARy avEkzata // BrP_118.24 //
tenAlokitamAtro 'sO rAkzaso BasmasAd aBUt /
uBO hatvA BAnusutaH kiM kftyaM me vadantv aTa // BrP_118.25 //
munayo jAtasaMharzAH sarva eva tapasvinaH /
tataH prasannA hy aBavann fzayo 'gastyapUrvakAH // BrP_118.26 //
varAn dadur yaTAkAmaM sOraye mandagAmine /
sa prIto brAhmaRAn Aha SaniH sUryasuto balI // BrP_118.27 //
{sOrir uvAca: }
maddvAre niyatA ye ca kurvanty aSvatTalamBanam /
tezAM sarvARi kAryARi syuH pIqA madBavA na ca // BrP_118.28 //
tIrTe cASvatTasaMjYe vE snAnaM kurvanti ye narAH /
tezAM sarvARi kAryARi Baveyur aparo varaH // BrP_118.29 //
mandavAre tu ye 'SvatTaM prAtar utTAya mAnavAH /
AlaBante ca tezAM vE grahapIqA vyapohatu // BrP_118.30 //
{brahmovAca: }
tataH praBfti tat tIrTam aSvatTaM pippalaM viduH /
tIrTaM SanEScaraM tatra tatrAgastyaM ca sAttrikam // BrP_118.31 //
yAjYikaM cApi tat tIrTaM sAmagaM tIrTam eva ca /
ityAdyazwottarARy Asan sahasrARy aTa zoqaSa /
tezu snAnaM ca dAnaM ca sattrayAgaPalapradam // BrP_118.32 //
{brahmovAca: }
somatIrTam iti KyAtaM tad apy uktaM mahAtmaBiH /
tatra snAnena dAnena somapAnaPalaM laBet // BrP_119.1 //
jagatAM mAtaraH pUrvam ozaDyo jIvasaMmatAH /
mamApi mAtaro devyaH pUrvAsAM pUrvavattarAH // BrP_119.2 //
Asu pratizWito DarmaH svADyAyo yajYakarma ca /
ABir eva DftaM sarvaM trElokyaM sacarAcaram // BrP_119.3 //
aSezarogopaSamo Bavaty ABir asaMSayam /
annam etABir eva syAd aSezaprARarakzaRam /
atrOzaDyo jagadvandyA mAm Ucur anahaMkftAH // BrP_119.4 //
{ozaDya UcuH: }
asmAkaM tvaM patiM dehi rAjAnaM surasattama //* BrP_119.5 //
{brahmovAca: }
tac CrutvA vacanaM tAsAM mayoktA ozaDIr idam /
patiM prApsyaTa sarvAS ca rAjAnaM prItivarDanam // BrP_119.6 //
rAjAnam iti tac CrutvA tA mAm UcuH punar mune /
gantavyaM kva punaS coktA gOtamIM yAntu mAtaraH // BrP_119.7 //
tuzwAyAm aTa tasyAM vo rAjA syAl lokapUjitaH /
tAS ca gatvA muniSrezWa tuzwuvur gOtamIM nadIm // BrP_119.8 //
{ozaDya UcuH: }
kiM vAkarizyan Bavavartino janA BrP_119.9a
nAnAGasaMGABiBavAc ca duHKitAH BrP_119.9b
na cAgamizyad BavatI BuvaM cet BrP_119.9c
puRyodake gOtami SaMBukAnte BrP_119.9d
ko vetti BAgyaM naradehaBAjAM BrP_119.10a
mahIgatAnAM saritAm aDISe BrP_119.10b
ezAM mahApAtakasaMGahantrI BrP_119.10c
tvam amba gaNge sulaBA sadEva BrP_119.10d
na te viBUtiM nanu vetti ko 'pi BrP_119.11a
trElokyavandye jagadamba gaNge BrP_119.11b
gOrIsamAliNgitavigraho 'pi BrP_119.11c
Datte smarAriH SirasApi yat tvAm BrP_119.11d
namo 'stu te mAtar aBIzwadAyini BrP_119.12a
namo 'stu te brahmamaye 'GanASini BrP_119.12b
namo 'stu te vizRupadAbjaniHsfte BrP_119.12c
namo 'stu te SaMBujawAviniHsfte BrP_119.12d
{brahmovAca: }
ity evaM stuvatAm ISA kiM dadAmIty avocata //* BrP_119.13 //
{ozaDya UcuH: }
patiM dehi jaganmAtA rAjAnam atitejasam //* BrP_119.14 //
{brahmovAca: }
tadovAca nadI gaNgA ozaDIs tA idaM vacaH //* BrP_119.15 //
{gaNgovAca: }
ahaM cAmftarUpAsmi ozaDyo mAtaro 'mftAH /
tAdfSaM cAmftAtmAnaM patiM somaM dadAmi vaH // BrP_119.16 //
{brahmovAca: }
devAS ca fzayo vAkyaM menire soma eva ca /
ozaDyaS cApi tad vAkyaM tato jagmuH svam Alayam // BrP_119.17 //
yatra cApur mahOzaDyo rAjAnam amftAtmakam /
somaM samastasaMtApa- pApasaMGanivArakam // BrP_119.18 //
somatIrTaM tu tat KyAtaM somapAnaPalapradam /
tatra snAnena dAnena pitaraH svargam ApnuyuH // BrP_119.19 //
ya idaM SfRuyAn nityaM paWed vA BaktitaH smaret /
dIrGam Ayur avApnoti sa putrI DanavAn Bavet // BrP_119.20 //
{brahmovAca: }
DAnyatIrTam iti KyAtaM sarvakAmapradaM nfRAm /
suBikzaM kzemadaM puMsAM sarvApadvinivAraRam // BrP_120.1 //
ozaDyaH somarAjAnaM patiM prApya mudAnvitAH /
UcuH sarvasya lokasya gaNgAyAS cepsitaM vacaH // BrP_120.2 //
{ozaDya UcuH: }
vEdikI puRyagATAsti yAM vE vedavido viduH /
BUmiM sasyavatIM kaScin mAtaraM mAtfsaMmitAm // BrP_120.3 //
gaNgAsamIpe yo dadyAt sarvakAmAn avApnuyAt /
BUmiM sasyavatIM gAS ca ozaDIS ca mudAnvitaH // BrP_120.4 //
vizRubrahmeSarUpAya yo dadyAd BaktimAn naraH /
sarvaM tad akzayaM vidyAt sarvakAmAn avApnuyAt // BrP_120.5 //
ozaDyaH somarAjanyAH somaS cApy ozaDIpatiH /
iti jYAtvA brahmavida ozaDIr yaH pradAsyati // BrP_120.6 //
sarvAn kAmAn avApnoti brahmaloke mahIyate /
tA eva somarAjanyAH prItAH procuH punaH punaH // BrP_120.7 //
{ozaDya UcuH: }
yo 'smAn dadAti gaNgAyAM taM rAjan pArayAmasi /
tvam uttamaS cOzaDISa tvadaDInaM carAcaram // BrP_120.8 //
ozaDayaH saMvadante somena saha rAjYA /
yo 'smAn dadAti vipreByas taM rAjan pArayAmasi // BrP_120.9 //
vayaM ca brahmarUpiRyaH prARarUpiRya eva ca /
yo 'smAn dadAti vipreByas taM rAjan pArayAmasi // BrP_120.10 //
asmAn dadAti yo nityaM brAhmaReByo jitavrataH /
upAstir asti sAsmAkaM taM rAjan pArayAmasi // BrP_120.11 //
sTAvaraM jaNgamaM kiMcid asmABir vyApftaM jagat /
yo 'smAn dadAti vipreByas taM rAjan pArayAmasi // BrP_120.12 //
havyaM kavyaM yad amftaM yat kiMcid upaBujyate /
tadgarIyaS ca yo dadyAt taM rAjan pArayAmasi // BrP_120.13 //
ity etAM vEdikIM gATAM yaH SfRoti smareta vA /
paWate Baktim Apannas taM rAjan pArayAmasi // BrP_120.14 //
{brahmovAca: }
yatrEzA paWitA gATA somena saha rAjYA /
gaNgAtIre cOzaDIBir DAnyatIrTaM tad ucyate // BrP_120.15 //
tataH praBfti tat tIrTam OzaDyaM sOmyam eva ca /
amftaM vedagATaM ca mAtftIrTaM taTEva ca // BrP_120.16 //
ezu snAnaM japo homo dAnaM ca pitftarpaRam /
annadAnaM tu yaH kuryAt tad AnantyAya kalpate // BrP_120.17 //
zawSatADikasAhasraM tIrTAnAM tIrayor dvayoH /
sarvapApanihantFRAM sarvasaMpadvivarDanam // BrP_120.18 //
{brahmovAca: }
vidarBAsaMgamaM puRyaM revatIsaMgamaM taTA /
tatra yad vfttam AKyAsye yat purARavido viduH // BrP_121.1 //
BaradvAja iti KyAta fzir AsIt tapoDikaH /
tasya svasA revatIti kurUpA vikftasvarA // BrP_121.2 //
tAM dfzwvA vikftAM BrAtA BaradvAjaH pratApavAn /
cintayA parayA yukto gaNgAyA dakziRe tawe // BrP_121.3 //
kasmE dadyAm imAM kanyAM svasAraM BIzaRAkftim /
na kaScit pratigfhRAti dAtavyA ca svasA taTA // BrP_121.4 //
aho BUyAn na kasyApi kanyA duHKEkakAraRam /
maraRaM jIvato 'py asya prARinas tu pade pade // BrP_121.5 //
evaM vimfSatas tasya svASrame cAtiSoBane /
drazwuM munivaraH prAyAd BaradvAjaM yatavratam // BrP_121.6 //
dvyazwavarzaH SuBavapuH SAnto dAnto guRAkaraH /
nAmnA kaWa iti KyAto BaradvAjaM nanAma saH // BrP_121.7 //
viDivat pUjya taM vipraM BaradvAjaH kaWaM tadA /
tasyAgamanakAryaM ca papracCa purataH sTitaH // BrP_121.8 //
kaWo 'py Aha BaradvAjaM vidyArTy aham upAgataH /
taTA ca darSanAkANkzI yad yuktaM tad viDIyatAm // BrP_121.9 //
BaradvAjaH kaWaM prAha aDIzva yad aBIpsitam /
purARaM smftayo vedA DarmasTAnAny anekaSaH // BrP_121.10 //
sarvaM vedmi mahAprAjYa ruciraM vada mA ciram /
kulIno Darmanirato guruSuSrUzaRe rataH /
aBimAnI SrutaDaraH SizyaH puRyEr avApyate // BrP_121.11 //
{kaWa uvAca: }
aDyApayasva Bo brahmaY SizyaM mAM vItakalmazam /
SuSrUzaRarataM BaktaM kulInaM satyavAdinam // BrP_121.12 //
{brahmovAca: }
taTety uktvA BaradvAjaH prAdAd vidyAm aSezataH /
prAptavidyaH kaWaH prIto BaradvAjam aTAbravIt // BrP_121.13 //
{kaWa uvAca: }
icCeyaM dakziRAM dAtuM guro tava manaHpriyAm /
vadasva durlaBaM vApi guro tuByaM namo 'stu te // BrP_121.14 //
vidyAM prApyApi ye mohAt svaguroH pAritozikam /
na prayacCanti nirayaM te yAnty AcandratArakam // BrP_121.15 //
{BaradvAja uvAca: }
gfhARa kanyAM viDivad BAryAM kuru mama svasAm /
asyAM prItyA vartitavyaM yAceyaM dakziRAm imAm // BrP_121.16 //
{kaWa uvAca: }
BrAtfvat putravac cApi SizyaH syAt tu guroH sadA /
guruS ca pitfvac ca syAt saMbanDo 'tra kaTaM Bavet // BrP_121.17 //
{BaradvAja uvAca: }
madvAkyaM kuru satyaM tvaM mamAjYA tava dakziRA /
sarvaM smftvA kaWAdya tvaM revatIM Bara tanmanAH // BrP_121.18 //
{brahmovAca: }
taTety uktvA guror vAkyAt kaWo jagrAha pARinA /
revatIM viDivad dattAM tAM samIkzya kaWas tv aTa // BrP_121.19 //
tatrEva pUjayAm Asa deveSaM SaMkaraM tadA /
revatyA rUpasaMpattyE SivaprItyE ca revatI // BrP_121.20 //
surUpA cArusarvANgI na rUpeRopamIyate /
aBizekodakaM tatra revatyA yad viniHsftam // BrP_121.21 //
sABavat tatra gaNgAyAM tasmAt tannAmato nadI /
revatIti samAKyAtA rUpasOBAgyadAyinI // BrP_121.22 //
punar darBES ca viviDEr aBizekaM cakAra saH /
puRyarUpatvasaMsidDyE vidarBA tad aBUn nadI // BrP_121.23 //
SradDayA saMgame snAtvA revatIgaNgayor naraH /
sarvapApavinirmukto vizRuloke mahIyate // BrP_121.24 //
taTA vidarBAgOtamyoH saMgame SradDayA mune /
snAnaM karoty asO yAti BuktiM muktiM ca tatkzaRAt // BrP_121.25 //
uBayos tIrayos tatra tIrTAnAM Satam uttamam /
sarvapApakzayakaraM sarvasidDipradAyakam // BrP_121.26 //
{brahmovAca: }
pUrRatIrTam iti KyAtaM gaNgAyA uttare tawe /
tatra snAtvA naro 'jYAnAt taTApi SuBam ApnuyAt // BrP_122.1 //
pUrRatIrTasya mAhAtmyaM varRyate kena jantunA /
svayaM saMsTIyate yatra cakriRA ca pinAkinA // BrP_122.2 //
purA Danvantarir nAma kalpAdAv AyuzaH sutaH /
izwvA bahuviDEr yajYEr aSvameDapuraHsarEH // BrP_122.3 //
dattvA dAnAny anekAni BuktvA BogAMS ca puzkalAn /
vijYAya BogavEzamyaM paraM vErAgyam ASritaH // BrP_122.4 //
giriSfNge 'mbuDeH pAre taTA gaNgAnadItawe /
SivavizRvor gfhe vApi viSezAt puRyasaMgame // BrP_122.5 //
taptaM hutaM ca japtaM ca sarvam akzayatAM vrajet /
Danvantarir iti jYAtvA tatra tepe tapo mahat // BrP_122.6 //
jYAnavErAgyasaMpanno BImeSacaraRASrayaH /
tapaS cakAra vipulaM gaNgAsAgarasaMgame // BrP_122.7 //
purA ca nikfto rAjYA raRaM hitvA mahAsuraH /
sahasram ekaM varzARAM samudraM prAviSad BayAt // BrP_122.8 //
DanvantarO vanaM prApte rAjyaM prApte tu tatsute /
virAgaM ca gate rAjYi tataH prAyAd aTArRavAt // BrP_122.9 //
tapasyantaM tamo nAma balavAn asuro mune /
gaNgAtIraM samASritya rAjA Danvantarir yataH // BrP_122.10 //
japahomarato nityaM brahmajYAnaparAyaRaH /
taM ripuM nASayAmIti tamaH prAyAd aTArRavAt // BrP_122.11 //
nASito bahuSo 'nena rAjYA balavatA tv aham /
taM ripuM nASayAmIti tamaH prAyAd aTArRavAt // BrP_122.12 //
mAyayA pramadArUpaM kftvA rAjAnam aByagAt /
nftyagItavatI suBrUr hasantI cArudarSanA // BrP_122.13 //
tAM dfzwvA cArusarvANgIM bahukAlaM nayAnvitAm /
SAntAm anuvratAM BaktAM kfpayA cAbravIn nfpaH // BrP_122.14 //
{nfpa uvAca: }
kAsi tvaM kasya hetor vA vartase gahane vane /
kaM dfzwvA harzasIva tvaM vada kalyARi pfcCate // BrP_122.15 //
{brahmovAca: }
pramadA cApi tadvAkyaM SrutvA rAjAnam abravIt //* BrP_122.16 //
{pramadovAca: }
tvayi tizWati ko loke hetur harzasya me Bavet /
aham indrasya yA lakzmIs tvAM dfzwvA kAmasaMBftam // BrP_122.17 //
harzAc carAmi purato rAjaMs tava punaH punaH /
agaRyapuRyavirahAd ahaM sarvasya durlaBA // BrP_122.18 //
{brahmovAca: }
etad vaco niSamyASu tapas tyaktvA suduzkaram /
tAm eva manasA DyAyaMs tannizWas tatparAyaRaH // BrP_122.19 //
tadekaSaraRo rAjA baBUva sa yadA tamaH /
antarDAnaM gato brahman nASayitvA tapo bfhat // BrP_122.20 //
etasminn antare 'haM vE varAn dAtuM samaByagAm /
taM dfzwvA vihvalIBUtaM tapoBrazwaM yaTA mftam // BrP_122.21 //
tam ASvAsyATa viviDEr hetuBir nfpasattamam /
tava Satrus tamo nAma kftvA tAM tapasaS cyutim // BrP_122.22 //
caritArTo gato rAjan na tvaM Socitum arhasi /
Anandayanti pramadAs tApayanti ca mAnavam // BrP_122.23 //
sarvA eva viSezeRa kim u mAyAmayI tu sA /
tataH kftAYjalI rAjA mAm Aha vigataBramaH // BrP_122.24 //
{rAjovAca: }
kiM karomi kaTaM brahmaMs tapasaH pAram ApnuyAm //* BrP_122.25 //
{brahmovAca: }
tatas tasyottaraM prAdAM devadevaM janArdanam /
stuhi sarvaprayatnena tataH sidDim avApsyasi // BrP_122.26 //
sa hy aSezajagatsrazwA vedavedyaH purAtanaH /
sarvArTasidDidaH puMsAM nAnyo 'sti Buvanatraye // BrP_122.27 //
sa jagAma nagaSrezWaM himavantaM nfpottamaH /
kftAYjalipuwo BUtvA vizRuM tuzwAva BaktitaH // BrP_122.28 //
{Danvantarir uvAca: }
jaya vizRo jayAcintya jaya jizRo jayAcyuta /
jaya gopAla lakzmISa jaya kfzRa jaganmaya // BrP_122.29 //
jaya BUtapate nATa jaya pannagaSAyine /
jaya sarvaga govinda jaya viSvakfte namaH // BrP_122.30 //
jaya viSvaBuje deva jaya viSvaDfte namaH /
jayeSa sadasat tvaM vE jaya mADava DarmiRe // BrP_122.31 //
jaya kAmada kAma tvaM jaya rAma guRArRava /
jaya puzwida puzwISa jaya kalyARadAyine // BrP_122.32 //
jaya BUtapa BUteSa jaya mAnaviDAyine /
jaya karmada karma tvaM jaya pItAmbaracCada // BrP_122.33 //
jaya sarveSa sarvas tvaM jaya maNgalarUpiRe /
jaya sattvADinATAya jaya vedavide namaH // BrP_122.34 //
jaya janmada janmisTa paramAtman namo 'stu te /
jaya muktida muktis tvaM jaya Buktida keSava // BrP_122.35 //
jaya lokada lokeSa jaya pApavinASana /
jaya vatsala BaktAnAM jaya cakraDfte namaH // BrP_122.36 //
jaya mAnada mAnas tvaM jaya lokanamaskfta /
jaya Darmada Darmas tvaM jaya saMsArapAraga // BrP_122.37 //
jaya annada annaM tvaM jaya vAcaspate namaH /
jaya Saktida Saktis tvaM jaya jEtravaraprada // BrP_122.38 //
jaya yajYada yajYas tvaM jaya padmadalekzaRa /
jaya dAnada dAnaM tvaM jaya kEwaBasUdana // BrP_122.39 //
jaya kIrtida kIrtis tvaM jaya mUrtida mUrtiDfk /
jaya sOKyada sOKyAtmaY jaya pAvanapAvana // BrP_122.40 //
jaya SAntida SAntis tvaM jaya SaMkarasaMBava /
jaya pAnada pAnas tvaM jaya jyotiHsvarUpiRe // BrP_122.41 //
jaya vAmana vitteSa jaya DUmapatAkine /
jaya sarvasya jagato dAtfmUrte namo 'stu te // BrP_122.42 //
tvam eva lokatrayavartijIva BrP_122.43a
nikAyasaMkleSavinASadakza BrP_122.43b
SrIpuRqarIkAkza kfpAniDe tvaM BrP_122.43c
niDehi pARiM mama mUrDni vizRo BrP_122.43d
{brahmovAca: }
evaM stuvantaM BagavAY SaNKacakragadADaraH /
vareRa cCandayAm Asa sarvakAmasamfdDidaH // BrP_122.44 //
DanvantariH prItamanA varadAnena cakriRaH /
varadAnAya deveSaM govindaM saMsTitaM puraH // BrP_122.45 //
tam Aha nfpatiH prahvaH surarAjyaM mamepsitam /
tac ca dattaM tvayA vizRo prApto 'smi kftakftyatAm // BrP_122.46 //
stutaH saMpUjito vizRus tatrEvAntaraDIyata /
taTEva tridaSeSatvam avApa nfpatiH kramAt // BrP_122.47 //
prAgarjitAnekakarma- paripAkavaSAt tataH /
triHkftvo nASam agamat sahasrAkzaH svakAt padAt // BrP_122.48 //
nahuzAd vftrahatyAyAH sinDusenavaDAt tataH /
ahalyAyAM ca gamanAd yena kena ca hetunA // BrP_122.49 //
smAraM smAraM tat tad indraS cintAsaMtApadurmanAH /
tataH surapatiH prAha vAcaspatim idaM vacaH // BrP_122.50 //
{indra uvAca: }
hetunA kena vAgISa BrazwarAjyo BavAmy aham /
maDye maDye padaBraMSAd varaM niHSrIkatA nfRAm // BrP_122.51 //
gahanAM karmaRAM jIva- gatiM ko vetti tattvataH /
rahasyaM sarvaBAvAnAM jYAtuM nAnyaH pragalBate // BrP_122.52 //
{brahmovAca: }
bfhaspatir hariM prAha brahmARaM pfcCa gacCa tam /
sa tu jAnAti yad BUtaM Bavizyac cApi vartanam // BrP_122.53 //
sa tu vakzyati yenedaM jAtaM tac ca mahAmate /
tAv Agatya mahAprAjYO namaskftya mamAntikam /
kftAYjalipuwo BUtvA mAm Ucatur idaM vacaH // BrP_122.54 //
{indrabfhaspatI UcatuH: }
Bagavan kena dozeRa SacIBartA udAraDIH /
rAjyAt praBraSyate nATa saMSayaM Cettum arhasi // BrP_122.55 //
{brahmovAca: }
tadAham abravaM brahmaMS ciraM DyAtvA bfhaspatim /
KaRqaDarmAKyadozeRa tena rAjyapadAc cyutaH // BrP_122.56 //
deSakAlAdidozeRa SradDAmantraviparyayAt /
yaTAvaddakziRAdAnAd asaddravyapradAnataH // BrP_122.57 //
devaBUdevatAvajYA- pAtakAc ca viSezataH /
yat KaRqatvaM svaDarmasya dehinAm upajAyate // BrP_122.58 //
tenAtimAnasas tApaH padahAniS ca dustyajA /
kfto 'pi Darmo 'nizwAya jAyate kzubDacetasA // BrP_122.59 //
kAryasya na Bavet sidDyE tasmAd avyAkulAya ca /
asaMpUrRe svaDarme hi kim anizwaM na jAyate // BrP_122.60 //
tAByAM yat pUrvavfttAntaM tad apy uktaM mayAnaGa /
Ayuzas tu sutaH SrImAn Danvantarir udAraDIH // BrP_122.61 //
tamasA ca kftaM viGnaM vizRunA tac ca nASitam /
pUrvajanmasu vfttAntam ityAdi parikIrtitam // BrP_122.62 //
tac CrutvA vismitO coBO mAm eva punar UcatuH //* BrP_122.63 //
{indrabfhaspatI UcatuH: }
taddozapratibanDas tu kena syAt surasattama //* BrP_122.64 //
{brahmovAca: }
punar DyAtvA tAv avadaM SrUyatAM dozakArakam /
kAraRaM sarvasidDInAM duHKasaMsAratAraRam // BrP_122.65 //
SaraRaM taptacittAnAM nirvARaM jIvatAm api /
gatvA tu gOtamIM devIM stUyetAM hariSaMkarO // BrP_122.66 //
nopAyo 'nyo 'sti saMSudDyE tO tAM hitvA jagattraye /
tadEva jagmatur uBO gOtamIM munisattama /
snAtO kftakzaRO coBO devO tuzwuvatur mudA // BrP_122.67 //
{indra uvAca: }
namo matsyAya kUrmAya varAhAya namo namaH /
narasiMhAya devAya vAmanAya namo namaH // BrP_122.68 //
namo 'stu hayarUpAya trivikrama namo 'stu te /
namo 'stu budDarUpAya rAmarUpAya kalkine // BrP_122.69 //
anantAyAcyutAyeSa jAmadagnyAya te namaH /
varuRendrasvarUpAya yamarUpAya te namaH // BrP_122.70 //
parameSAya devAya namas trElokyarUpiRe /
biBratsarasvatIM vaktre sarvajYo 'si namo 'stu te // BrP_122.71 //
lakzmIvAn asy ato lakzmIM biBrad vakzasi cAnaGa /
bahubAhUrupAdas tvaM bahukarRAkziSIrzakaH /
tvAm eva suKinaM prApya bahavaH suKino 'Bavan // BrP_122.72 //
tAvan niHSrIkatA puMsAM mAlinyaM dEnyam eva vA /
yAvan na yAnti SaraRaM hare tvAM karuRArRavam // BrP_122.73 //
{bfhaspatir uvAca: }
sUkzmaM paraM jotir anantarUpam BrP_122.74a
oMkAramAtraM prakfteH paraM yat BrP_122.74b
cidrUpam AnandamayaM samastam BrP_122.74c
evaM vadantISa mumukzavas tvAm BrP_122.74d
ArADayanty atra Bavantam ISaM BrP_122.75a
mahAmaKEH paYcaBir apy akAmAH BrP_122.75b
saMsArasinDoH param AptakAmA BrP_122.75c
viSanti divyaM BuvanaM vapus te BrP_122.75d
sarvezu sattvezu samatvabudDyA BrP_122.76a
saMvIkzya zawsUrmizu SAntaBAvAH BrP_122.76b
jYAnena te karmaPalAni hitvA BrP_122.76c
DyAnena te tvAM praviSanti SaMBo BrP_122.76d
na jAtiDarmARi na vedaSAstraM BrP_122.77a
na DyAnayogo na samADiDarmaH BrP_122.77b
rudraM SivaM SaMkaraM SAnticittaM BrP_122.77c
BaktyA devaM somam ahaM namasye BrP_122.77d
mUrKo 'pi SaMBo tava pAdaBaktyA BrP_122.78a
samApnuyAn muktimayIM tanuM te BrP_122.78b
jYAnezu yajYezu tapaHsu cEva BrP_122.78c
DyAnezu homezu mahAPalezu BrP_122.78d
saMpannam etat Palam uttamaM yat BrP_122.79a
someSvare Baktir aharniSaM yat BrP_122.79b
sarvasya jIvasya sadA priyasya BrP_122.79c
Palasya dfzwasya taTA Srutasya BrP_122.79d
svargasya mokzasya jagannivAsa BrP_122.80a
sopAnapaNktis tava Baktir ezA BrP_122.80b
tvatpAdasaMprAptiPalAptaye tu BrP_122.80c
sopAnapaNktiM na vadanti DIrAH BrP_122.80d
tasmAd dayAlo mama Baktir astu BrP_122.81a
nEvAsty upAyas tava rUpasevA BrP_122.81b
AtmIyam Alokya mahattvam ISa BrP_122.81c
pApezu cAsmAsu kuru prasAdam BrP_122.81d
sTUlaM ca sUkzmaM tvam anAdi nityaM BrP_122.82a
pitA ca mAtA yad asac ca sac ca BrP_122.82b
evaM stuto yaH SrutiBiH purAREr BrP_122.82c
namAmi someSvaram ISitAram BrP_122.82d
{brahmovAca: }
tataH prItO hariharAv Ucatus tridaSeSvarO //* BrP_122.83 //
{hariharAv UcatuH: }
vriyatAM yan manoBIzwaM yad varaM cAtidurlaBam //* BrP_122.84 //
{brahmovAca: }
indraH prAha sureSAnaM madrAjyaM tu punaH punaH /
jAyate BraSyate cEva tat pApam upaSAmyatAm // BrP_122.85 //
yaTA sTiro 'haM rAjye syAM sarvaM syAn niScalaM mama /
suprItO yadi deveSO sarvaM syAn niScalaM sadA // BrP_122.86 //
taTeti harivAkyaM tAv aBinandyedam UcatuH /
paraM prasAdam ApannO tAv Alokya smitAnanO // BrP_122.87 //
nirapAyanirADAra- nirvikArasvarUpiRO /
SaraRyO sarvalokAnAM BuktimuktipradAv uBO // BrP_122.88 //
{hariharAv UcatuH: }
tridEvatyaM mahAtIrTaM gOtamI vAYCitapradA /
tasyAm anena mantreRa kurutAM snAnam AdarAt // BrP_122.89 //
aBizekaM mahendrasya maNgalAya bfhaspatiH /
karotu saMsmarann AvAM saMpadAM sTEryasidDaye // BrP_122.90 //
iha janmani pUrvasmin yat kiMcit sukftaM kftam /
tat sarvaM pUrRatAm etu godAvari namo 'stu te // BrP_122.91 //
evaM smftvA tu yaH kaScid gOtamyAM snAnam Acaret /
AvAByAM tu prasAdena DarmaH saMpUrRatAm iyAt /
pUrvajanmakftAd dozAt sa muktaH puRyavAn Bavet // BrP_122.92 //
{brahmovAca: }
taTeti cakratuH prItO surendraDizaRO tataH /
mahABizekam indrasya cakAra dyusadAM guruH // BrP_122.93 //
tenABUd yA nadI puRyA maNgalety uditA tu sA /
tayA ca saMgamaH puRyo gaNgAyAH SuBadas tv asO // BrP_122.94 //
indreRa saMstuto vizRuH pratyakzo 'BUj jaganmayaH /
trilokasaMmitAM Sakro BUmiM leBe jagatpateH // BrP_122.95 //
tannAmnA cApi viKyAto govinda iti tatra ca /
trilokasaMmitA labDA tena gOr vajraDAriRA // BrP_122.96 //
dattA ca hariRA tatra govindas tad aBUd DariH /
trElokyarAjyaM yat prAptaM hariRA ca harer mune // BrP_122.97 //
niScalaM yena saMjAtaM devadevAn maheSvarAt /
bfhaspatir devagurur yatrAstOzIn maheSvaram // BrP_122.98 //
rAjyasya sTiraBAvAya devendrasya mahAtmanaH /
sidDeSvaras tatra devo liNgaM tu tridaSArcitam // BrP_122.99 //
tataH praBfti tat tIrTaM govindam iti viSrutam /
maNgalAsaMgamaM cEva pUrRatIrTaM tataH param // BrP_122.100 //
indratIrTam iti KyAtaM bArhaspatyaM ca viSrutam /
yatra sidDeSvaro devo vizRur govinda eva ca // BrP_122.101 //
tezu snAnaM ca dAnaM ca yat kiMcit sukftArjanam /
sarvaM tad akzayaM vidyAt pitFRAm ativallaBam // BrP_122.102 //
SfRoti yaS cApi paWed yaS ca smarati nityaSaH /
tasya tIrTasya mAhAtmyaM BrazwarAjyapradAyakam // BrP_122.103 //
saptatriMSat sahasrARi tIrTAnAM tIrayor dvayoH /
uBayor muniSArdUla sarvasidDipradAyinAm // BrP_122.104 //
na pUrRatIrTasadfSaM tIrTam asti mahAPalam /
nizPalaM tasya janmAdi yo na seveta tan naraH // BrP_122.105 //
{brahmovAca: }
rAmatIrTam iti KyAtaM BrURahatyAvinASanam /
tasya SravaRamAtreRa sarvapApEH pramucyate // BrP_123.1 //
ikzvAkuvaMSapraBavaH kzatriyo lokaviSrutaH /
balavAn matimAY SUro yaTA SakraH puraMdaraH // BrP_123.2 //
pitfpEtAmahaM rAjyaM kurvann Aste yaTA baliH /
tasya tisro mahizyaH syU rAjYo daSaraTasya hi // BrP_123.3 //
kOSalyA ca sumitrA ca kEkeyI ca mahAmate /
etAH kulInAH suBagA rUpalakzaRasaMyutAH // BrP_123.4 //
tasmin rAjani rAjye tu sTite 'yoDyApatO mune /
vasizWe brahmavicCrezWe puroDasi viSezataH // BrP_123.5 //
na ca vyADir na durBikzaM na cAvfzwir na cADayaH /
brahmakzatraviSAM nityaM SUdrARAM ca viSezataH // BrP_123.6 //
ASramARAM tu sarvezAm Anando 'BUt pfTak pfTak /
tasmiY SAsati rAjendra ikzvAkURAM kulodvahe // BrP_123.7 //
devAnAM dAnavAnAM tu rAjyArTe vigraho 'Bavat /
kvApi tatra jayaM prApur devAH kvApi taTetare // BrP_123.8 //
evaM pravartamAne tu trElokyam atipIqitam /
aBUn nArada tatrAham avadaM dEtyadAnavAn // BrP_123.9 //
devAMS cApi viSezeRa na kftaM tEr madIritam /
punaS ca saMgaras tezAM baBUva sumahAn miTaH // BrP_123.10 //
vizRuM gatvA surAH procus taTeSAnaM jaganmayam /
tAv Ucatur uBO devAn asurAn dEtyadAnavAn // BrP_123.11 //
tapasA balino yAntu punaH kurvantu saMgaram /
taTety Ahur yayuH sarve tapase niyatavratAH // BrP_123.12 //
yayus tu rAkzasAn devAH punas te matsarAnvitAH /
devAnAM dAnavAnAM ca saMgaro 'BUt sudAruRaH // BrP_123.13 //
na tatra devA jetAro nEva dEtyAS ca dAnavAH /
saMyuge vartamAne tu vAg uvAcASarIriRI // BrP_123.14 //
{AkASavAg uvAca: }
yezAM daSaraTo rAjA te jetAro na cetare //* BrP_123.15 //
{brahmovAca: }
iti SrutvA jayAyoBO jagmatur devadAnavO /
tatra vAyus tvaran prApto rAjAnam avadat tadA // BrP_123.16 //
{vAyur uvAca: }
AgantavyaM tvayA rAjan devadAnavasaMgare /
yatra rAjA daSaraTo jayas tatreti viSrutam // BrP_123.17 //
tasmAt tvaM devapakze syA Baveyur jayinaH surAH //* BrP_123.18 //
{brahmovAca: }
tad vAyuvacanaM SrutvA rAjA daSaraTo nfpaH /
Agamyate mayA satyaM gacCa vAyo yaTAsuKam // BrP_123.19 //
gate vAyO tadA dEtyA Ajagmur BUpatiM prati /
te 'py Ucur Bagavann asmat- sAhAyyaM kartum arhasi // BrP_123.20 //
rAjan daSaraTa SrIman vijayas tvayi saMsTitaH /
tasmAt tvaM vE dEtyapateH sAhAyyaM kartum arhasi // BrP_123.21 //
tataH provAca nfpatir vAyunA prArTitaH purA /
pratijYAtaM mayA tac ca yAntu dEtyAS ca dAnavAH // BrP_123.22 //
sa tu rAjA taTA cakre gatvA cEva trivizwapam /
yudDaM cakre taTA dEtyEr dAnavEH saha rAkzasEH // BrP_123.23 //
paSyatsu devasaMGezu namucer BrAtaras tadA /
viviDur niSitEr bAREr aTAkzaM nfpates taTA // BrP_123.24 //
BinnAkzaM taM raTaM rAjA na jAnAti sa saMBramAt /
rAjAntike sTitA suBrUH kEkeyyAjYAyi nArada // BrP_123.25 //
na jYApitaM tayA rAjYe svayam Alokya suvratA /
Bagnam akzaM samAlakzya cakre hastaM tadA svakam // BrP_123.26 //
akzavan muniSArdUla tad etan mahad adButam /
raTena raTinAM SrezWas tayA dattakareRa ca // BrP_123.27 //
jitavAn dEtyadanujAn devEH prApya varAn bahUn /
tato devEr anujYAtas tv ayoDyAM punar aByagAt // BrP_123.28 //
sa tu maDye mahArAjo mArge vIkzya tadA priyAm /
kEkeyyAH karma tad dfzwvA vismayaM paramaM gataH // BrP_123.29 //
tatas tasyE varAn prAdAt trIMs tu nArada sA api /
anumAnya nfpaproktaM kEkeyI vAkyam abravIt // BrP_123.30 //
{kEkeyy uvAca: }
tvayi tizWantu rAjendra tvayA dattA varA amI //* BrP_123.31 //
{brahmovAca: }
viBUzaRAni rAjendro dattvA sa priyayA saha /
raTena vijayI rAjA yayO svanagaraM suKI // BrP_123.32 //
yozitAM kim adeyaM hi priyARAm ucitAgame /
sa kadAcid daSaraTo mfgayASIliBir vftaH // BrP_123.33 //
awann araRye SarvaryAM vAribanDam aTAkarot /
saptavyasanahInena BavitavyaM tu BUBujA // BrP_123.34 //
iti jAnann api ca tac cakAra tu viDer vaSAt /
gartaM praviSya pAnArTam AgatAn niSitEH SarEH // BrP_123.35 //
mfgAn hanti mahAbAhuH SfRu kAlaviparyayam /
gartaM pravizwe nfpatO tasminn eva nagottame // BrP_123.36 //
vfdDo vESravaRo nAma na SfRoti na paSyati /
tasya BAryA taTABUtA tAv abrUtAM tadA sutam // BrP_123.37 //
{mAtApitarAv UcatuH: }
AvAM tfzArtO rAtriS ca kfzRA cApi pravartate /
vfdDAnAM jIvitaM kftsnaM bAlas tvam asi putraka // BrP_123.38 //
anDAnAM baDirARAM ca vfdDAnAM Dik ca jIvitam /
jarAjarjaradehAnAM Dig Dik putraka jIvitam // BrP_123.39 //
tAvat puMBir jIvitavyaM yAval lakzmIr dfQaM vapuH /
yAvad AjYApratihatA tIrTAdAv anyaTA mftiH // BrP_123.40 //
{brahmovAca: }
ity etad vacanaM SrutvA vfdDayor guruvatsalaH /
putraH provAca tad duHKaM girA maDurayA haran // BrP_123.41 //
{putra uvAca: }
mayi jIvati kiM nAma yuvayor duHKam IdfSam /
na haraty AtmajaH pitror yaS caritrEr manorujam // BrP_123.42 //
tena kiM tanujeneha kulodvegaviDAyinA //* BrP_123.43 //
{brahmovAca: }
ity uktvA pitarO natvA tAv ASvAsya mahAmanAH /
taruskanDe samAropya vfdDO ca pitarO tadA // BrP_123.44 //
haste gfhItvA kalaSaM jagAma fziputrakaH /
sa fzir na tu rAjAnaM jAnAti nfpatir dvijam // BrP_123.45 //
uBO saraBasO tatra dvijo vAri samAviSat /
satvaraM kalaSe nyubje vAri gfhRantam ASugEH // BrP_123.46 //
dvijaM rAjA dvipaM matvA vivyADa niSitEH SarEH /
vanadvipo 'pi BUpAnAm avaDyas tad vidann api // BrP_123.47 //
vivyADa taM nfpaH kuryAn na kiM kiM viDivaYcitaH /
sa vidDo marmadeSe tu duHKito vAkyam abravIt // BrP_123.48 //
{dvija uvAca: }
kenedaM duHKadaM karma kftaM sadbrAhmaRasya me /
mEtro brAhmaRa ity ukto nAparADo 'sti kaScana // BrP_123.49 //
{brahmovAca: }
tad etad vacanaM SrutvA muner Artasya BUpatiH /
niScezwaS ca nirutsAho SanEs taM deSam aByagAt // BrP_123.50 //
taM tu dfzwvA dvijavaraM jvalantam iva tejasA /
asAv apy aBavat tatra saSalya iva mUrcCitaH // BrP_123.51 //
AtmAnam AtmanA kftvA sTiraM rAjAbravId idam //* BrP_123.52 //
{rAjovAca: }
ko BavAn dvijaSArdUla kimarTam iha cAgataH /
vada pApakfte mahyaM vada me nizkftiM parAm // BrP_123.53 //
brahmahA varRiBiH kiMtu SvapacEr api jAtucit /
na sprazwavyo mahAbudDe drazwavyo na kadAcana // BrP_123.54 //
{brahmovAca: }
tad rAjavacanaM SrutvA muniputro 'bravId vacaH //* BrP_123.55 //
{muniputra uvAca: }
utkramizyanti me prARA ato vakzyAmi kiMcana /
svacCandavfttitAjYAne vidDi pAkaM ca karmaRAm // BrP_123.56 //
AtmArTaM tu na SocAmi vfdDO tu pitarO mama /
tayoH SuSrUzakaH kaH syAd anDayor ekaputrayoH // BrP_123.57 //
vinA mayA mahAraRye kaTaM tO jIvayizyataH /
mamABAgyam aho kIdfk pitfSuSrUzaRe kzatiH // BrP_123.58 //
jAtA me 'dya vinA prAREr hA viDe kiM kftaM tvayA /
taTApi gacCa tatra tvaM gfhItakalaSas tvaran // BrP_123.59 //
tAByAM dehy udapAnaM tvaM yaTA tO na marizyataH //* BrP_123.60 //
{brahmovAca: }
ity evaM bruvatas tasya gatAH prARA mahAvane /
visfjya saSaraM cApam AdAya kalaSaM nfpaH // BrP_123.61 //
tatrAgAt sa tu vegena yatra vfdDO mahAvane /
vfdDO cApi tadA rAtrO tAv anyonyaM samUcatuH // BrP_123.62 //
{vfdDAv UcatuH: }
udvignaH kupito vA syAd aTavA BakzitaH kaTam /
na prAptaS cAvayor yazwiH kiM kurmaH kA gatir Bavet // BrP_123.63 //
na kopi tAdfSaH putro vidyate sacarAcare /
yaH pitror anyaTA vAkyaM na karoty api ninditaH // BrP_123.64 //
vajrAd api kaWoraM vA jIvitaM tam apaSyatoH /
SIGraM na yAnti yat prARAs tadekAyattajIvayoH // BrP_123.65 //
{brahmovAca: }
evaM bahuviDA vAco vfdDayor vadator vane /
tadA daSaraTo rAjA SanEs taM deSam aByagAt // BrP_123.66 //
pAdasaMcAraSabdena menAte sutam Agatam //* BrP_123.67 //
{vfdDAv UcatuH: }
kuto vatsa cirAt prAptas tvaM dfzwis tvaM parAyaRam /
na brUze kiMtu ruzwo 'si vfdDayor anDayoH sutaH // BrP_123.68 //
{brahmovAca: }
saSalya iva duHKArtaH Socan duzkftam AtmanaH /
sa BIta iva rAjendras tAv uvAcATa nArada // BrP_123.69 //
udapAnaM ca kurutAM tac CrutvA nfpaBAzitam /
nAyaM vaktA suto 'smAkaM ko BavAMs tat purA vada // BrP_123.70 //
paScAt pibAvaH pAnIyaM tato rAjAbravIc ca tO //* BrP_123.71 //
{rAjovAca: }
tatra tizWati vAM putro yatra vArisamASrayaH //* BrP_123.72 //
{brahmovAca: }
tac Crutvocatur ArtO tO satyaM brUhi na cAnyaTA /
Acacakze tato rAjA sarvam eva yaTAtaTam // BrP_123.73 //
tatas tu patitO vfdDO tatrAvAM naya mA spfSa /
brahmaGnasparSanaM pApaM na kadAcid vinaSyati // BrP_123.74 //
ninye vE SravaRaM vfdDaM saBAryaM nfpasattamaH /
yatrAsO patitaH putras taM spfzwvA tO vilepatuH // BrP_123.75 //
{vfdDAv UcatuH: }
yaTA putraviyogena mftyur nO vihitas taTA /
tvaM cApi pApa putrasya viyogAn mftyum Apsyasi // BrP_123.76 //
{brahmovAca: }
evaM tu jalpator brahman gatAH prARAs tato nfpaH /
agninA yojayAm Asa vfdDO ca fziputrakam // BrP_123.77 //
tato jagAma nagaraM duHKito nfpatir mune /
vasizWAya ca tat sarvaM nyavedayad aSezataH // BrP_123.78 //
nfpARAM sUryavaMSyAnAM vasizWo hi parA gatiH /
vasizWo 'pi dvijaSrezWEH saMmantryAha ca nizkftim // BrP_123.79 //
{vasizWa uvAca: }
gAlavaM vAmadevaM ca jAbAlim aTa kaSyapam /
etAn anyAn samAhUya hayameDAya yatnataH // BrP_123.80 //
yajasva hayameDES ca bahuBir bahudakziREH //* BrP_123.81 //
{brahmovAca: }
akarod DayameDAMS ca rAjA daSaraTo dvijEH /
etasminn antare tatra vAg uvAcASarIriRI // BrP_123.82 //
{AkASavARy uvAca: }
pUtaM SarIram aBavad rAjYo daSaraTasya hi /
vyavahAryaS ca BavitA Bavizyanti taTA sutAH /
jyezWaputraprasAdena rAjApApo Bavizyati // BrP_123.83 //
{brahmovAca: }
tato bahutiTe kAle fzyaSfNgAn munISvarAt /
devAnAM kAryasidDyarTaM sutA Asan suropamAH // BrP_123.84 //
kOSalyAyAM taTA rAmaH sumitrAyAM ca lakzmaRaH /
SatruGnaS cApi kEkeyyAM Barato matimattaraH // BrP_123.85 //
te sarve matimantaS ca priyA rAjYo vaSe sTitAH /
taM rAjAnam fziH prApya viSvAmitraH prajApatiH // BrP_123.86 //
rAmaM ca lakzmaRaM cApi ayAcata mahAmate /
yajYasaMrakzaRArTAya jYAtatanmahimA muniH // BrP_123.87 //
ciraprAptasuto vfdDo rAjA nEvety aBAzata //* BrP_123.88 //
{rAjovAca: }
mahatA dEvayogena kaTaMcid vArDake mune /
jAtAv AnandasaMdoha- dAyakO mama bAlakO // BrP_123.89 //
saSarIram idaM rAjyaM dAsye nEva sutAv imO //* BrP_123.90 //
{brahmovAca: }
vasizWena tadA prokto rAjA daSaraTas tv iti //* BrP_123.91 //
{vasizWa uvAca: }
raGavaH prArTanABaNgaM na rAjan kvApi SikzitAH //* BrP_123.92 //
{brahmovAca: }
rAmaM ca lakzmaRaM cEva kaTaMcid avadan nfpaH //* BrP_123.93 //
{rAjovAca: }
viSvAmitrasya brahmarzeH kurutAM yajYarakzaRam //* BrP_123.94 //
{brahmovAca: }
vadann iti sutO sozRaM niSvasan glapitADaraH /
putrO samarpayAm Asa viSvAmitrasya SAstrakft // BrP_123.95 //
taTety uktvA daSaraTaM namasya ca punaH punaH /
jagmatU rakzaRArTAya viSvAmitreRa tO mudA // BrP_123.96 //
tataH prahfzwaH sa munir mudA prAdAt tadoBayoH /
mAheSvarIM mahAvidyAM DanurvidyApuraHsarAm // BrP_123.97 //
SAstrIm AstrIM lOkikIM ca raTavidyAM gajodBavAm /
aSvavidyAM gadAvidyAM mantrAhvAnavisarjane // BrP_123.98 //
sarvavidyAm aTAvApya uBO tO rAmalakzmaRO /
vanOkasAM hitArTAya jaGnatus tAwakAM vane // BrP_123.99 //
ahalyAM SApanirmuktAM pAdasparSAc ca cakratuH /
yajYaviDvaMsanAyAtAY jaGnatus tatra rAkzasAn // BrP_123.100 //
kftavidyO DanuzpARI cakratur yajYarakzaRam /
tato mahAmaKe vftte viSvAmitro munISvaraH // BrP_123.101 //
putrAByAM sahito rAjYo janakaM drazwum aByagAt /
citrAm adarSayat tatra rAjamaDye nfpAtmajaH // BrP_123.102 //
rAmaH sOmitrisahito DanurvidyAM guror matAm /
tatprIto janakaH prAdAt sItAM lakzmIm ayonijAm // BrP_123.103 //
taTEva lakzmaRasyApi BaratasyAnujasya ca /
SatruGnaBaratAdInAM vasizWAdimate sTitaH // BrP_123.104 //
rAjA daSaraTaH SrImAn vivAham akaron mune /
tato bahutiTe kAle rAjyaM tasya prayacCati // BrP_123.105 //
nfpatO sarvalokAnAm anumatyA guror api /
manTarAtmakadurdEva- preritA matsarAkulA // BrP_123.106 //
kEkeyI viGnam AtasTe vanapravrAjanaM taTA /
Baratasya ca tad rAjyaM rAjA nEva ca dattavAn // BrP_123.107 //
pitaraM satyavAkyaM taM kurvan rAmo mahAvanam /
viveSa sItayA sArDaM taTA sOmitriRA saha // BrP_123.108 //
satAM ca mAnasaM SudDaM sa viveSa svakEr guREH /
tasmin vinirgate rAme vanavAsAya dIkzite // BrP_123.109 //
samaM lakzmaRasItAByAM rAjyatfzRAvivarjite /
taM rAmaM cApi sOmitriM sItAM ca guRaSAlinIm // BrP_123.110 //
duHKena mahatAvizwo brahmaSApaM ca saMsmaran /
tadA daSaraTo rAjA prARAMs tatyAja duHKitaH // BrP_123.111 //
kftakarmavipAkena rAjA nIto yamAnugEH /
tasmE rAjYe mahAprAjYa yAvat sTAvarajaNgame // BrP_123.112 //
yamasadmany anekAni tAmisrAdIni nArada /
narakARy aTa GorARi BIzaRAni bahUni ca // BrP_123.113 //
tatra kziptas tadA rAjA narakezu pfTak pfTak /
pacyate Cidyate rAjA pizyate cUrRyate taTA // BrP_123.114 //
Sozyate daSyate BUyo dahyate ca nimajjyate /
evamAdizu Gorezu narakezu sa pacyate // BrP_123.115 //
rAmo 'pi gacCann aDvAnaM citrakUwam aTAgamat /
tatrEva trIRi varzARi vyatItAni mahAmate // BrP_123.116 //
punaH sa dakziRAm ASAm AkrAmad daRqakaM vanam /
viKyAtaM trizu lokezu deSAnAM tad Di puRyadam // BrP_123.117 //
prAviSat tan mahAraRyaM BIzaRaM dEtyasevitam /
tadBayAd fziBis tyaktaM hatvA dEtyAMs tu rAkzasAn // BrP_123.118 //
vicaran daRqakAraRye fzisevyam aTAkarot /
tatredaM vfttam AKyAsye SfRu nArada yatnataH // BrP_123.119 //
tAvac CanEs tv agAd rAmo yAvad yojanapaYcakam /
gOtamIM samanuprApto rAjApi narake sTitaH // BrP_123.120 //
yamaH svakiMkarAn Aha rAmo daSaraTAtmajaH /
gOtamIm aBito yAti pitaraM tasya DImataH // BrP_123.121 //
Akarzantv aTa rAjAnaM narakAn nAtra saMSayaH /
uttIrya gOtamIM yAti yAvad yojanapaYcakam // BrP_123.122 //
rAmas tAvat tasya pitA narake nEva pacyatAm /
yad etan madvacaH puRyaM na kuryur yadi dUtakAH // BrP_123.123 //
tataS ca narake Gore yUyaM sarve nimajjaTa /
yA kApy uktA parA SaktiH Sivasya samavAyinI // BrP_123.124 //
tAm eva gOtamIM santo vadanty amBaHsvarUpiRIm /
haribrahmamaheSAnAM mAnyA vandyA ca sEva yat // BrP_123.125 //
nistIryate na kenApi tad atikramajaM tv aGam /
pApino 'py AtmajaH kaScid yaS ca gaNgAm anusmaret // BrP_123.126 //
so 'nekadurganirayAn nirgato muktatAM vrajet /
kiM punas tAdfSaH putro gOtamInikawe sTitaH // BrP_123.127 //
yasyAsO narake paktuM na kErapi hi Sakyate /
dakziRASApater vAkyaM niSamya yamakiMkarAH // BrP_123.128 //
narake pacyamAnaM tam ayoDyADipatiM nfpam /
uttArya GoranarakAd vacanaM cedam abruvan // BrP_123.129 //
{yamakiMkarA UcuH: }
Danyo 'si nfpaSArdUla yasya putraH sa tAdfSaH /
iha cAmutra viSrAntiH suputraH kena laByate // BrP_123.130 //
{brahmovAca: }
sa viSrAntaH SanE rAjA kiMkarAn vAkyam abravIt //* BrP_123.131 //
{rAjovAca: }
narakezv aTa Gorezu pacyamAnaH punaH punaH /
kaTaM tv AkarzitaH SIGraM tan me vaktum ihArhaTa // BrP_123.132 //
{brahmovAca: }
tatra kaScic CAntamanA rAjAnam idam abravIt //* BrP_123.133 //
{yamadUta uvAca: }
vedaSAstrapurARAdAv etad gopyaM prayatnataH /
prakASyate tad api te sAmarTyaM putratIrTayoH // BrP_123.134 //
rAmas tava sutaH SrImAn gOtamItIram AgataH /
tasmAt tvaM narakAd GorAd Akfzwo 'si narottama // BrP_123.135 //
yadi tvAM tatra gOtamyAM smared rAmaH salakzmaRaH /
snAnaM kftvATa piRqAdi te dadyAt sa nfpottama /
tatas tvaM sarvapApeByo mukto yAsi trivizwapam // BrP_123.136 //
{rAjovAca: }
tatra gatvA BavadvAkyam AKyAsye svasutO prati /
Bavanta eva SaraRam anujYAM dAtum arhaTa // BrP_123.137 //
{brahmovAca: }
tad rAjavacanaM SrutvA kfpayA yamakiMkarAH /
AjYAM ca pradadus tasmE rAjA prAgAt sutO prati // BrP_123.138 //
BIzaRaM yAtanAdeham Apanno niHSvasan muhuH /
nirIkzya svaM lajjamAnaH kftaM karma ca saMsmaran // BrP_123.139 //
svecCayA viharan gaNgAm AsasAda ca rAGavaH /
gOtamyAs tawam ASritya rAmo lakzmaRa eva ca // BrP_123.140 //
sItayA saha vEdehyA sasnO cEva yaTAviDi /
nEva tatrABavad BojyaM BakzyaM vA gOtamItawe // BrP_123.141 //
taddine tatra vasatAM gOtamItIravAsinAm /
tad dfzwvA duHKito BrAtA lakzmaRo rAmam abravIt // BrP_123.142 //
{lakzmaRa uvAca: }
putrO daSaraTasyAvAM tavApi balam IdfSam /
nAsti Bojyam aTAsmAkaM gaNgAtIranivAsinAm // BrP_123.143 //
{rAma uvAca: }
BrAtar yad vihitaM karma nEva tac cAnyaTA Bavet /
pfTivyAm annapUrRAyAM vayam annABilAziRaH // BrP_123.144 //
sOmitre nUnam asmABir na brAhmaRamuKe hutam /
avajYayA mahIdevAMs tarpayanty arcayanti na // BrP_123.145 //
te ye lakzmaRa jAyante sarvadEva buBukzitAH /
snAtvA devAn aTAByarcya hotavyaS ca hutASanaH /
tataH svasamaye devo viDAsyaty aSanaM tu nO // BrP_123.146 //
{brahmovAca: }
BrAtroH saMjalpator evaM paSyatoH karmaRo gatim /
SanEr daSaraTo rAjA taM deSam upajagmivAn // BrP_123.147 //
taM dfzwvA lakzmaRaH SIGraM tizWa tizWeti cAbravIt /
Danur Akfzya kopena rakzas tvaM dAnavo 'TavA // BrP_123.148 //
AsannaM ca punar dfzwvA yAhi yAhy atra puRyaBAk /
rAmo dASaraTI rAjA DarmaBAk paSya vartate // BrP_123.149 //
guruBaktaH satyasaMDo devabrAhmaRasevakaH /
trElokyarakzAdakzo 'sO vartate yatra rAGavaH // BrP_123.150 //
na tatra tvAdfSAm asti praveSaH pApakarmaRAm /
yadi praviSase pApa tato vaDam avApsyasi // BrP_123.151 //
tat putravacanaM SrutvA SanEr AhUya vAcayA /
uvAcADomuKo BUtvA snuzAM putrO kftAYjaliH /
muhur antar viniDyAyan gatiM duzkftakarmaRaH // BrP_123.152 //
{rAjovAca: }
ahaM daSaraTo rAjA putrO me SfRutaM vacaH /
tisfBir brahmahatyABir vfto 'haM duHKam AgataH /
CinnaM paSyata me dehaM narakezu ca pAtitam // BrP_123.153 //
{brahmovAca: }
tataH kftAYjalI rAmaH sItayA lakzmaRena ca /
BUmO praRemus te sarve vacanaM cEtad abruvan // BrP_123.154 //
{sItArAmalakzmaRA UcuH: }
kasyedaM karmaRas tAta PalaM nfpatisattama //* BrP_123.155 //
{brahmovAca: }
sa ca prAha yaTAvfttaM brahmahatyAtrayaM taTA //* BrP_123.156 //
{rAjovAca: }
nizkftir brahmahantFRAM putrO kvApi na vidyate //* BrP_123.157 //
{brahmovAca: }
tato duHKena mahatA- vftAH sarve BuvaM gatAH /
rAjAnaM vanavAsaM ca mAtaraM pitaraM taTA // BrP_123.158 //
duHKAgamaM karmagatiM narake pAtanaM taTA /
evamAdy aTa saMsmftya mumoha nfpateH sutaH /
visaMjYaM nfpatiM dfzwvA sItA vAkyam aTAbravIt // BrP_123.159 //
{sItovAca: }
na Socanti mahAtmAnas tvAdfSA vyasanAgame /
cintayanti pratIkAraM dEvyam apy aTa mAnuzam // BrP_123.160 //
SocadBir yugasAhasraM vipattir nEva tIryate /
vyAmoham ApnuvantIha na kadAcid vicakzaRAH // BrP_123.161 //
kim anenAtra duHKena nizPalena janeSvara /
dehi hatyAM praTamato yA jAtA hy atiBIzaRA // BrP_123.162 //
pitfBaktaH puRyaSIlo vedavedANgapAragaH /
anAgA yo hato vipras tatpApasyAtra nizkftim // BrP_123.163 //
AcarAmi yaTASAstraM mA SokaM kurutaM yuvAm /
dvitIyAM lakzmaRo hatyAM gfhRAtu tv aparAM BavAn // BrP_123.164 //
{brahmovAca: }
etad DarmayutaM vAkyaM sItayA BAzitaM dfQam /
taTeti cAhatur uBO tato daSaraTo 'bravIt // BrP_123.165 //
{daSaraTa uvAca: }
tvaM hi brahmavidaH kanyA janakasya tv ayonijA /
BAryA rAmasya kiM citraM yad yuktam anuBAzase // BrP_123.166 //
na kopi BavatAM kiMtu SramaH svalpo 'pi vidyate /
gOtamyAM snAnadAnena piRqanirvapaRena ca // BrP_123.167 //
tisfBir brahmahatyABir mukto yAmi trivizwapam /
tvayA janakasaMBUte svakulocitam Iritam // BrP_123.168 //
prApayanti paraM pAraM BavAbDeH kulayozitaH /
godAvaryAH prasAdena kiM nAmAsty atra durlaBam // BrP_123.169 //
{brahmovAca: }
taTeti kriyamARe tu piRqadAnAya SatruhA /
nEvApaSyad BakzyaBojyaM tato lakzmaRam abravIt // BrP_123.170 //
lakzmaRaH prAha vinayAd iNgudyAS ca PalAni ca /
santi tezAM ca piRyAkam AnItaM tatkzaRAd iva // BrP_123.171 //
piRyAkenATa gaNgAyAM piRqaM dAtuM taTA pituH /
manaH kurvaMs tato rAmo mando 'BUd duHKitas tadA // BrP_123.172 //
dEvI vAg aBavat tatra duHKaM tyaja nfpAtmaja /
rAjyaBrazwo vanaM prAptaH kiM vE nizkiMcano BavAn // BrP_123.173 //
aSaWo Darmanirato na Socitum ihArhasi /
vittaSAWyena yo DarmaM karoti sa tu pAtakI // BrP_123.174 //
SrUyate sarvaSAstrezu yad rAma SfRu yatnataH /
yadannaH puruzo rAjaMs tadannAs tasya devatAH // BrP_123.175 //
piRqe nipatite BUmO nApaSyat pitaraM tadA /
SavaM ca patitaM yatra SavatIrTam anuttamam // BrP_123.176 //
mahApAtakasaMGAta- viGAtakfd anusmftiH /
tatrAgacCaMl lokapAlA rudrAdityAs taTASvinO // BrP_123.177 //
svaM svaM vimAnam ArUQAs tezAM maDye 'tidIptimAn /
vimAnavaram ArUQaH stUyamAnaS ca kiMnarEH // BrP_123.178 //
AdityasadfSAkAras tezAM maDye baBO pitA /
tam adfzwvA svapitaraM devAn dfzwvA vimAninaH // BrP_123.179 //
kftAYjalipuwo rAmaH pitA me kvety aBAzata /
iti divyABavad vARI rAmaM saMboDya sItayA // BrP_123.180 //
tisfBir brahmahatyABir mukto daSaraTo nfpaH /
vftaM paSya surEs tAta devA apy Ucire ca tam // BrP_123.181 //
{devA UcuH: }
Danyo 'si kftakftyo 'si rAma svargaM gataH pitA /
nAnAnirayasaMGAtAt pUrvajAn udDaret tu yaH // BrP_123.182 //
sa Danyo 'laMkftaM tena kftinA Buvanatrayam /
enaM paSya mahAbAho muktapApaM ravipraBam // BrP_123.183 //
sarvasaMpattiyukto 'pi pApI dagDadrumopamaH /
nizkiMcano 'pi sukftI dfSyate candramOlivat // BrP_123.184 //
{brahmovAca: }
dfzwvAbravIt sutaM rAjA ASIrBir aBinandya ca //* BrP_123.185 //
{rAjovAca: }
kftakftyo 'si BadraM te tArito 'haM tvayAnaGa /
DanyaH sa putro loke 'smin pitFRAM yas tu tArakaH // BrP_123.186 //
{brahmovAca: }
tataH suragaRAH procur devAnAM kAryasidDaye /
rAmaM ca puruzaSrezWaM gacCa tAta yaTAsuKam /
tatas tadvacanaM SrutvA rAmas tAn abravIt surAn // BrP_123.187 //
{rAma uvAca: }
gurO pitari me devAH kiM kftyam avaSizyate //* BrP_123.188 //
{devA UcuH: }
nadI na gaNgayA tulyA na tvayA sadfSaH sutaH /
na Sivena samo devo na tAreRa samo manuH // BrP_123.189 //
tvayA rAma gurURAM ca kAryaM sarvam anuzWitam /
tAritAH pitaro rAma tvayA putreRa mAnada /
gacCantu sarve svasTAnaM tvaM ca gacCa yaTAsuKam // BrP_123.190 //
{brahmovAca: }
tad devavacanAd DfzwaH sItayA lakzmaRAgrajaH /
tad dfzwvA gaNgAmAhAtmyaM vismito vAkyam abravIt // BrP_123.191 //
{rAma uvAca: }
aho gaNgApraBAvo 'yaM trElokye nopamIyate /
vayaM DanyA yato gaNgA dfzwAsmABis tripAvanI // BrP_123.192 //
{brahmovAca: }
harzeRa mahatA yukto devaM sTApya maheSvaram /
taM zoqaSaBir ISAnam upacArEH prayatnataH // BrP_123.193 //
saMpUjyAvaraREr yuktaM zawtriMSatkalam ISvaram /
kftAYjalipuwo BUtvA rAmas tuzwAva SaMkaram // BrP_123.194 //
{rAma uvAca: }
namAmi SaMBuM puruzaM purARaM BrP_123.195a
namAmi sarvajYam apAraBAvam BrP_123.195b
namAmi rudraM praBum akzayaM taM BrP_123.195c
namAmi SarvaM SirasA namAmi BrP_123.195d
namAmi devaM param avyayaM tam BrP_123.196a
umApatiM lokaguruM namAmi BrP_123.196b
namAmi dAridryavidAraRaM taM BrP_123.196c
namAmi rogApaharaM namAmi BrP_123.196d
namAmi kalyARam acintyarUpaM BrP_123.197a
namAmi viSvodBavabIjarUpam BrP_123.197b
namAmi viSvasTitikAraRaM taM BrP_123.197c
namAmi saMhArakaraM namAmi BrP_123.197d
namAmi gOrIpriyam avyayaM taM BrP_123.198a
namAmi nityaM kzaram akzaraM tam BrP_123.198b
namAmi cidrUpam ameyaBAvaM BrP_123.198c
trilocanaM taM SirasA namAmi BrP_123.198d
namAmi kAruRyakaraM Bavasya BrP_123.199a
BayaMkaraM vApi sadA namAmi BrP_123.199b
namAmi dAtAram aBIpsitAnAM BrP_123.199c
namAmi someSam umeSam AdO BrP_123.199d
namAmi vedatrayalocanaM taM BrP_123.200a
namAmi mUrtitrayavarjitaM tam BrP_123.200b
namAmi puRyaM sadasadvyatItaM BrP_123.200c
namAmi taM pApaharaM namAmi BrP_123.200d
namAmi viSvasya hite rataM taM BrP_123.201a
namAmi rUpARi bahUni Datte BrP_123.201b
yo viSvagoptA sadasatpraRetA BrP_123.201c
namAmi taM viSvapatiM namAmi BrP_123.201d
yajYeSvaraM saMprati havyakavyaM BrP_123.202a
taTA gatiM lokasadASivo yaH BrP_123.202b
ArADito yaS ca dadAti sarvaM BrP_123.202c
namAmi dAnapriyam izwadevam BrP_123.202d
namAmi someSvaram asvatantram BrP_123.203a
umApatiM taM vijayaM namAmi BrP_123.203b
namAmi viGneSvaranandinATaM BrP_123.203c
putrapriyaM taM SirasA namAmi BrP_123.203d
namAmi devaM BavaduHKaSoka BrP_123.204a
vinASanaM candraDaraM namAmi BrP_123.204b
namAmi gaNgADaram ISam Iqyam BrP_123.204c
umADavaM devavaraM namAmi BrP_123.204d
namAmy ajAdISapuraMdarAdi BrP_123.205a
surAsurEr arcitapAdapadmam BrP_123.205b
namAmi devImuKavAdanAnAm BrP_123.205c
IkzArTam akzitritayaM ya EcCat BrP_123.205d
paYcAmftEr ganDasuDUpadIpEr BrP_123.206a
vicitrapuzpEr viviDES ca mantrEH BrP_123.206b
annaprakArEH sakalopacArEH BrP_123.206c
saMpUjitaM somam ahaM namAmi BrP_123.206d
{brahmovAca: }
tataH sa BagavAn Aha rAmaM SaMBuH salakzmaRam /
varAn vfRIzva BadraM te rAmaH prAha vfzaDvajam // BrP_123.207 //
{rAma uvAca: }
stotreRAnena ye BaktyA tozyanti tvAM surottama /
tezAM sarvARi kAryARi sidDiM yAntu maheSvara // BrP_123.208 //
yezAM ca pitaraH SaMBo patitA narakArRave /
tezAM piRqAdidAnena pUtA yAntu trivizwapam // BrP_123.209 //
janmapraBfti pApAni manovAkkAyikaM tv aGam /
atra tu snAnamAtreRa tat sadyo nASam ApnuyAt // BrP_123.210 //
atra ye BaktitaH SaMBo dadaty arTiBya aRv api /
sarvaM tad akzayaM SaMBo dAtFRAM Palakfd Bavet // BrP_123.211 //
{brahmovAca: }
evam astv iti taM rAmaM SaMkaro hfzito 'bravIt /
gate tasmin suraSrezWe rAmo 'py anucarEH saha // BrP_123.212 //
gOtamI yatra cotpannA SanEs taM deSam aByagAt /
tataH praBfti tat tIrTaM rAmatIrTam udAhftam // BrP_123.213 //
dayAlor apatat tatra lakzmaRasya karAc CaraH /
tad bARatIrTam aBavat sarvApadvinivAraRam // BrP_123.214 //
yatra sOmitriRA snAnaM SaMkarasyArcanaM kftam /
tat tIrTaM lakzmaRaM jAtaM taTA sItAsamudBavam // BrP_123.215 //
nAnAviDASezapApa- saMGanirmUlanakzamam /
yad aNGrisaMgAd aBavad gaNgA trElokyapAvanI // BrP_123.216 //
sa yatra snAnam akarot tad vESizwyaM kim ucyate /
tad rAmatIrTasadfSaM tIrTaM kvApi na vidyate // BrP_123.217 //
{brahmovAca: }
putratIrTam iti KyAtaM puRyatIrTaM tad ucyate /
sarvAn kAmAn avApnoti yanmahimnaH Sruter api // BrP_124.1 //
tasya svarUpaM vakzyAmi SfRu yatnena nArada /
diteH putrAS ca danujAH parikzIRA yadABavan /
adites tu sutA jyezWAH sarvaBAvena nArada // BrP_124.2 //
tadA ditiH putraviyogaduHKAt BrP_124.3a
saMsparDamAnA danum AjagAma BrP_124.3b
{ditir uvAca: }
kzIRAH sutA Avayor eva Badre BrP_124.4a
kiM kurmahe karma loke garIyaH BrP_124.4b
paSyAditer vaMSam aBinnam uttamaM BrP_124.4c
sOrAjyayuktaM yaSasA jayaSriyA BrP_124.4d
jitArim aByunnatakIrtiDarmaM BrP_124.5a
maccittasaMharzavinASadakzam BrP_124.5b
samAnaBartftvasamAnaDarme BrP_124.5c
samAnagotre 'pi samAnarUpe BrP_124.5d
na jIvayeyaM Sriyam unnatiM ca BrP_124.6a
jIrRAsmi dfzwvA tv aditiprasUtAn BrP_124.6b
kAm apy avasTAm anuyAmi duHsTA BrP_124.6c
'diter vilokyATa parAM samfdDim BrP_124.6d
dAvapraveSo 'pi suKAya nUnaM BrP_124.6e
svapne 'py avekzyA na sapatnalakzmIH BrP_124.6f
{brahmovAca: }
evaM bruvARAm atidInavaktrAM BrP_124.7a
viniSvasantIM paramezWiputraH BrP_124.7b
kftABipUjo vigataSramas tAM BrP_124.7c
sa sAntvayann Aha manoBirAmAm BrP_124.7d
{paramezWiputra uvAca: }
Kedo na kAryaH samaBIpsitaM yat BrP_124.8a
tat prApyate puRyata eva Badre BrP_124.8b
tatsADanaM vetti mahAnuBAvaH BrP_124.8c
prajApatis te sa tu vakzyatIti BrP_124.8d
sADvy etat sarvaBAvena praSrayAvanatA satI //* BrP_124.9 //
{brahmovAca: }
evaM bruvARAM ca ditiM danuH provAca nArada //* BrP_124.10 //
{danur uvAca: }
BartAraM kaSyapaM Badre tozayasva nijEr guREH /
tuzwo yadi Baved BartA tataH kAmAn avApsyasi // BrP_124.11 //
{brahmovAca: }
taTety uktvA sarvaBAvEs tozayAm Asa kaSyapam /
ditiM provAca BagavAn kaSyapo 'Ta prajApatiH // BrP_124.12 //
{kaSyapa uvAca: }
kiM dadAmi vadABIzwaM dite varaya suvrate //* BrP_124.13 //
{brahmovAca: }
ditir apy Aha BartAraM putraM bahuguRAnvitam /
jetAraM sarvalokAnAM sarvalokanamaskftam // BrP_124.14 //
yena jAtena loke 'smin BaveyaM vIraputriRI /
taM vareyaM surapitar ity Aha vinayAnvitA // BrP_124.15 //
{kaSyapa uvAca: }
upadekzye vrataM SrezWaM dvAdaSAbdaPalapradam /
tata Agatya te garBam ADAsye yan manogatam /
nizpApatAyAM jAtAyAM siDyanti hi manoraTAH // BrP_124.16 //
{brahmovAca: }
BartfvAkyAd ditiH prItA taM namasyAyatekzaRA /
upadizwaM vrataM cakre BartrAdizwaM yaTAviDi // BrP_124.17 //
tIrTasevApAtradAna- vratacaryAdivarjitAH /
kaTam AsAdayizyanti prARino 'tra manoraTAn // BrP_124.18 //
tataS cIrRe vrate tasyAM dityAM garBam aDArayat /
punaH kAntAm aTovAca kaSyapas tAM ditiM rahaH // BrP_124.19 //
{kaSyapa uvAca: }
na prApnuvanti yatkAmAn munayo 'pi tapassTitAH /
yaTAvihitakarmANga- avajYayA tac Cucismite // BrP_124.20 //
ninditaM ca na kartavyaM saMDyayor uBayor api /
na svaptavyaM na gantavyaM muktakeSI ca no Bava // BrP_124.21 //
BoktavyaM suBage nEva kzutaM vA jfmBaRaM taTA /
saMDyAkAle na kartavyaM BUtasaMGasamAkule // BrP_124.22 //
sAntarDAnaM sadA kAryaM hasitaM tu viSezataH /
gfhAntadeSe saMDyAsu na sTAtavyaM kadAcana // BrP_124.23 //
muSalolUKalAdIni SUrpapIWapiDAnakam /
nEvAtikramaRIyAni divA rAtrO sadA priye // BrP_124.24 //
udakSIrzaM tu SayanaM na saMDyAsu viSezataH /
vaktavyaM nAnftaM kiMcin nAnyagehAwanaM taTA // BrP_124.25 //
kAntAd anyo na vIkzyas tu prayatnena naraH kvacit /
ityAdiniyamEr yuktA yadi tvam anuvartase /
tatas te BavitA putras trElokyESvaryaBAjanam // BrP_124.26 //
{brahmovAca: }
taTeti pratijajYe sA BartAraM lokapUjitam /
gataS ca kaSyapo brahmann itaS cetaH surAn prati // BrP_124.27 //
diter garBo 'pi vavfDe balavAn puRyasaMBavaH /
etat sarvaM mayo dEtyo mAyayA vetti tattvataH // BrP_124.28 //
indrasya saKyam aBavan mayena prItipUrvakam /
mayo gatvA rahaH prAha indraM sa vinayAnvitaH // BrP_124.29 //
diter danor aBiprAyaM vrataM garBasya varDanam /
tasya vIryaM ca viviDaM prItyendrAya nyavedayat // BrP_124.30 //
viSvAsEkagfhaM mitram apAyatrAsavarjitam /
arjitaM sukftaM nAnA- viDaM cet tad avApyate // BrP_124.31 //
{nArada uvAca: }
namuceS ca priyo BrAtA mayo dEtyo mahAbalaH /
BrAtfhantrA kaTaM mEtryaM mayasyAsIt sureSvara // BrP_124.32 //
{brahmovAca: }
dEtyAnAm aDipaS cAsId balavAn namuciH purA /
indreRa vEram aBavad BIzaRaM lomaharzaRam // BrP_124.33 //
yudDaM hitvA kadAcid Bo gacCantaM tu Satakratum /
dfzwvA dEtyapatiH SUro namuciH pfzWato 'nvagAt // BrP_124.34 //
tam AyAntam aBiprekzya SacIBartA BayAturaH /
ErAvataM gajaM tyaktvA indraH Penam aTAviSat // BrP_124.35 //
sa vajrapARis tarasA PenenEvAhanad ripum /
namucir nASam agamat tasya BrAtA mayo 'nujaH // BrP_124.36 //
BrAtfhantfvinASAya tapas tepe mayo mahat /
mAyAM ca viviDAm Apa devAnAm atiBIzaRAm // BrP_124.37 //
varAMS cAvApya tapasA vizRor lokaparAyaRAt /
dAnaSORqaH priyAlApI tadABavad asO mayaH // BrP_124.38 //
agnIMS ca brAhmaRAn pUjya jetum indraM kftakzaRaH /
dAtAraM ca tadArTiByaH stUyamAnaM ca bandiBiH // BrP_124.39 //
viditvA maGavA vAyor mayaM mAyAvinaM ripum /
upakrAntaM suyudDAya vipro BUtvA tam aByagAt /
SacIBartA mayaM dEtyaM provAcedaM punaH punaH // BrP_124.40 //
{indra uvAca: }
dehi dEtyapate mahyam arTine 'pekzitaM varam /
tvAM SrutvA dAtftilakam Agato 'haM dvijottamaH // BrP_124.41 //
{brahmovAca: }
mayo 'pi brAhmaRaM matvA 'vadad dattaM mayA tava /
vicArayanti kftino bahv alpaM vA puro 'rTini // BrP_124.42 //
ity ukte tu hariH prAha saKyam icCe hy ahaM tvayA /
indraM mayaH punaH prAha kim anena dvijottama // BrP_124.43 //
na tvayA mama vEraM BoH svastIty Aha harir mayam /
tattvaM vadeti sa harir dEtyenoktaH svakaM vapuH // BrP_124.44 //
darSayAm Asa dEtyAya sahasrAkzaM yad ucyate /
tataH savismayo dEtyo mayo harim uvAca ha // BrP_124.45 //
{maya uvAca: }
kim idaM vajrapARis tvaM tavAyogyA kftiH saKe //* BrP_124.46 //
{brahmovAca: }
parizvajya vihasyATa vfttam ity abravId DariH /
kenApi sADayanty atra paRqitAS ca samIhitam // BrP_124.47 //
tataH praBfti Sakrasya mayena mahatI hy aBUt /
suprItir muniSArdUla mayo harihitaH sadA // BrP_124.48 //
indrasya BavanaM gatvA tasmE sarvaM nyavedayat /
kiM me kftyam iti prAha mayaM mAyAvinaM hariH // BrP_124.49 //
haraye ca mayo mAyAM prAdAt prItyA taTA hariH /
prAptaH saMprItimAn Aha kiM kftyaM maya tad vada // BrP_124.50 //
{maya uvAca: }
agastyasyASramaM gacCa tatrAste garBiRI ditiH /
tasyAH SuSrUzaRaM kurvann Assva tatra kiyanti ca // BrP_124.51 //
ahAni maGavaMs tasyA garBam AviSya vajraDfk /
varDamAnaM ca taM CinDi yAvad vaSyo 'TavA mftim /
prApnoti tAvad vajreRa tato na BavitA ripuH // BrP_124.52 //
{brahmovAca: }
taTety uktvA mayaM pUjya maGavAn eka eva hi BrP_124.53a
vinItavat tadA prAyAd ditiM mAtaram aYjasA BrP_124.53b
SuSrUzamARas tAM devIM Sakro dEteyamAtaram BrP_124.53c
sA na jAnAti tac cittaM Sakrasya dvizato ditiH BrP_124.53d
garBe sTitaM tu yad BUtaM devendrasya vicezwitam /
amoGaM tan munes tejaH kaSyapasya durAsadam // BrP_124.54 //
tataH pragfhya kuliSaM sahasrAkzaH puraMdaraH /
antaHpraveSakAmo 'sO bahukAlaM samAvasan // BrP_124.55 //
saMDyodakSIrzanidrAM tAm avekzya kuliSAyuDaH /
idam antaram ity uktvA dityAH kukziM samAviSat // BrP_124.56 //
antarvarti ca yad BUtam indraM dfzwvA DftAyuDam /
hantukAmaM tadovAca punaH punar aBItavat // BrP_124.57 //
{garBasTa uvAca: }
kiM mAM na rakzase vajrin BrAtaraM tvaM jiGAMsasi /
nAraRe mAraRAd anyat pAtakaM vidyate mahat // BrP_124.58 //
fte yudDAn mahAbAho Sakra yuDyasva nirgate /
mayi tasmAn nEtad evaM tava yuktaM Bavizyati // BrP_124.59 //
SatakratuH sahasrAkzaH SacIBartA puraMdaraH /
vajrapARiH surendras tvaM te na yuktaM Bavet praBo // BrP_124.60 //
aTavA yudDakAmas tvaM mama nizkramaRaM yaTA /
taTA kuru mahAbAho mArgAd asmAd apAsara // BrP_124.61 //
kumArge na pravartante mahAnto 'pi vipadgatAH /
avidyaS cApy aSastraS ca nEva cAyuDasaMgrahaH // BrP_124.62 //
tvaM vidyAvAn vajrapARe mAM niGnan kiM na lajjase /
kurvanti garhitaM karma na kulInAH kadAcana // BrP_124.63 //
hatvA vA kiM tu jAyeta yaSo vA puRyam eva vA /
vaDyante BrAtaraH kAmAd garBasTAH kiM nu pOruzam // BrP_124.64 //
yadi vA yudDaBaktis te mayi BrAtar asaMSayam /
tato muzwiM puraskftya vajriRe 'sO vyavasTitaH // BrP_124.65 //
bAlaGAtI brahmaGAtI taTA viSvAsaGAtakaH /
evaMBUtaM PalaM Sakra kasmAn mAM hantum udyataH // BrP_124.66 //
yasyAjYayA sarvam idaM vartate sacarAcaram /
sa hantA bAlakaM mAM vE kiM yaSaH kiM tu pOruzam // BrP_124.67 //
{brahmovAca: }
evaM bruvantaM taM garBaM cicCeda kuliSena saH /
kroDAnDAnAM loBinAM ca na GfRA kvApi vidyate // BrP_124.68 //
na mamAra tato duHKAd Ahus te BrAtaro vayam /
punaS cicCeda tAn KaRqAn mA vaDIr iti cAbruvan // BrP_124.69 //
viSvastAn mAtfgarBasTAn nijaBrAtFY Satakrato /
dvezaviDvastabudDInAM na citte karuRAkaRaH // BrP_124.70 //
evaM tu KaRqitaM KaRqaM hastapAdAdijIvavat /
nirvikAraM tato dfzwvA saptasapta suvismitaH // BrP_124.71 //
ekavad bahurUpARi garBasTAni SuBAni ca /
rudanti bahurUpARi mA rutety abravId DariH // BrP_124.72 //
tatas te maruto jAtA balavanto mahOjasaH /
garBasTA eva te 'nyonyam UcuH SakraM gataBramAH // BrP_124.73 //
agastyaM muniSArdUlaM mAtA yasyASrame sTitA /
asmatpitA tava BrAtA saKyaM te bahu manyate // BrP_124.74 //
asmAn upari sasnehaM manas te vidmahe mune /
na yat karoti SvapacaH pravfttas tatra vajraDfk // BrP_124.75 //
ity etad vacanaM SrutvA agastyo 'gAt sasaMBramaH /
ditiM saMboDayAm Asa vyaTitAM garBavedanAt // BrP_124.76 //
tatrAgastyaH SacIkAntam aSapat kupito BfSam //* BrP_124.77 //
{agastya uvAca: }
saMgrAme ripavaH pfzWaM paSyeyus te sadA hare /
jIvatAm eva maraRam etad eva hi mAninAm /
pfzWaM palAyamAnAnAM yat paSyanty ahitA raRe // BrP_124.78 //
{brahmovAca: }
sApi taM garBasaMsTaM ca SaSApendraM ruzA ditiH //* BrP_124.79 //
{ditir uvAca: }
na pOruzaM kftaM tasmAc CApo 'yaM BavitA tava /
strIBiH pariBavaM prApya rAjyAt praBraSyase hare // BrP_124.80 //
{brahmovAca: }
etasminn antare tatra kaSyapo vE prajApatiH /
prAyAc ca vyaTito 'gastyAc CrutvA Sakravicezwitam /
garBAntaragataH SakraH pitaraM prAha BItavat // BrP_124.81 //
{Sakra uvAca: }
agastyAc ca diteS cEva biBemi kramituM bahiH //* BrP_124.82 //
{brahmovAca: }
etasminn antare prApya kaSyapo 'pi prajApatiH /
putrakarma ca tad dfzwvA garBAntaHsTitim eva ca /
ditiSApam agastyasya SrutvAsO duHKito 'Bavat // BrP_124.83 //
{kaSyapa uvAca: }
nirgacCa Sakra putrEtat pApaM kiM kftavAn asi /
na nirmalakulotpannA manaH kurvanti pAtake // BrP_124.84 //
{brahmovAca: }
sa nirgato vajrapARiH savrIqo 'DomuKo 'bravIt /
tanmUrtir eva vadati sadasaccezwitaM nfRAm // BrP_124.85 //
{Sakra uvAca: }
yad uktam atra SreyaH syAt tatkartAham asaMSayam //* BrP_124.86 //
{brahmovAca: }
tato mamAntikaM prAyAl lokapAlEH sa kaSyapaH /
sarvaM vfttam aTovAca punaH papracCa mAM surEH // BrP_124.87 //
ditigarBasya vE SAntiM sahasrAkzaviSApatAm /
garBasTAnAM ca sarvezAm indreRa saha mitratAm // BrP_124.88 //
tezAm ArogyatAM cApi SacIBartur adozatAm /
agastyadattaSApasya viSApatvam api kramAt // BrP_124.89 //
tato 'ham abravaM vAkyaM kaSyapaM vinayAnvitam /
prajApate kaSyapa tvaM vasuBir lokapAlakEH // BrP_124.90 //
indreRa sahitaH SIGraM gOtamIM yAhi mAnada /
tatra snAtvA maheSAnaM stuhi sarvEH samanvitaH // BrP_124.91 //
tataH SivaprasAdena sarvaM Sreyo Baved iti /
taTety uktvA jagAmAsO kaSyapo gOtamIM tadA // BrP_124.92 //
snAtvA tuzwAva deveSam eBir eva padakramEH /
sarvaduHKApanodAya dvayam eva prakIrtitam /
gOtamI vA puRyanadI Sivo vA karuRAkaraH // BrP_124.93 //
{kaSyapa uvAca: }
pAhi SaMkara deveSa pAhi lokanamaskfta /
pAhi pAvana vAgISa pAhi pannagaBUzaRa // BrP_124.94 //
pAhi Darma vfzArUQa pAhi vedatrayekzaRa /
pAhi goDara lakzmISa pAhi Sarva gajAmbara // BrP_124.95 //
pAhi tripurahan nATa pAhi somArDaBUzaRa /
pAhi yajYeSa someSa pAhy aBIzwapradAyaka // BrP_124.96 //
pAhi kAruRyanilaya pAhi maNgaladAyaka /
pAhi praBava sarvasya pAhi pAlaka vAsava // BrP_124.97 //
pAhi BAskara vitteSa pAhi brahmanamaskfta /
pAhi viSveSa sidDeSa pAhi pUrRa namo 'stu te // BrP_124.98 //
GorasaMsArakAntAra- saMcArodvignacetasAm /
SarIriRAM kfpAsinDo tvam eva SaraRaM Siva // BrP_124.99 //
{brahmovAca: }
evaM saMstuvatas tasya purato 'BUd vfzaDvajaH /
vareRa cCandayAm Asa kaSyapaM taM prajApatim // BrP_124.100 //
kaSyapo 'pi SivaM prAha vinItavad idaM vacaH /
sa prAha vistareRATa indrasya tu vicezwitam // BrP_124.101 //
SApaM nASaM ca putrARAM parasparam amitratAm /
pApaprAptiM tu Sakrasya SApaprAptiM taTEva ca /
tato vfzAkapiH prAha ditiM cAgastyam eva ca // BrP_124.102 //
{Siva uvAca: }
maruto ye BavatputrAH paYcASac cEkavarjitAH /
sarve BaveyuH suBagA Baveyur yajYaBAginaH // BrP_124.103 //
indreRa sahitA nityaM vartayeyur mudAnvitAH //* BrP_124.104 //
indrasya tu havirBAgo yatra yatra maKe Bavet /
AdO tu marutas tatra Baveyur nAtra saMSayaH // BrP_124.105 //
marudBiH sahitaM SakraM na jayeyuH kadAcana /
jetA Bavet sarvadEva suKaM tizWa prajApate // BrP_124.106 //
adyapraBfti ye kuryur anayAd BrAtfGAtanam /
vaMSacCedo vipattiS ca nityaM tezAM Bavizyati // BrP_124.107 //
{brahmovAca: }
agastyam fziSArdUlaM SaMBur apy Aha yatnataH //* BrP_124.108 //
{SaMBur uvAca: }
na kuryAs tvaM ca kopaM ca SacIBartari vE mune /
SamaM vraja mahAprAjYa marutas tv amarA Bavan // BrP_124.109 //
{brahmovAca: }
ditiM cApi SivaH prAha prasanno vfzaBaDvajaH //* BrP_124.110 //
{Siva uvAca: }
eko BUyAn mama sutas trElokyESvaryamaRqitaH /
ity evaM cintayantI tvaM tapase niyatABavaH // BrP_124.111 //
tad etat saPalaM te 'dya putrA bahuguRAH SuBAH /
aBavan balinaH SUrAs tasmAj jahi manorujam /
anyAn api varAn suBrUr yAcasva gatasaMBramA // BrP_124.112 //
{brahmovAca: }
tad etad vacanaM SrutvA devadevasya sA ditiH /
kftAYjalipuwA natvA SaMBuM vAkyam aTAbravIt // BrP_124.113 //
{ditir uvAca: }
loke yad etat paramaM yat pitroH putradarSanam /
viSezeRa tu tan mAtuH priyaM syAt surapUjita // BrP_124.114 //
tatrApi rUpasaMpatti- SOryavikramavAn Bavet /
eko 'pi tanayaH kiMtu bahavaS cet kim ucyate // BrP_124.115 //
matputrAs te praBAvAc ca jetAro balino Druvam /
indrasya BrAtaraH satyaM putrAS cEva prajApateH // BrP_124.116 //
agastyasya prasAdAc ca gaNgAyAS ca prasAdataH /
yatra deva prasAdas te tac CuBaM ko 'tra saMSayaH // BrP_124.117 //
kftArTAhaM taTApi tvAM BaktyA vijYApayAmy aham /
SfRuzva deva vacanaM kuruzva ca jagadDitam // BrP_124.118 //
{brahmovAca: }
vadety uktA jagadDAtrA ditir namrAbravId idam //* BrP_124.119 //
{ditir uvAca: }
saMtatiprApaRaM loke durlaBaM suravandita /
viSezeRa priyaM mAtuH putraS cet kiM nu varRyate // BrP_124.120 //
sa cApi guRavAY SrImAn AyuzmAn yadi jAyate /
kiM tu svargeRa deveSa pAramezWyapadena vA // BrP_124.121 //
sarvezAm api BUtAnAm ihAmutra PalEziRAm /
guRavatputrasaMprAptir aBIzwA sarvadEva ca /
tasmAd AplavanAd atra kriyatAM samanugrahaH // BrP_124.122 //
{SaMkara uvAca: }
mahApApaPalaM cedaM yad etad anapatyatA /
striyA vA puruzasyApi vanDyatvaM yadi jAyate // BrP_124.123 //
tad atra snAnamAtreRa taddozo nASam ApnuyAt /
snAtvA tatra PalaM dadyAt stotram etac ca yaH paWet // BrP_124.124 //
sa tu putram avApnoti trimAsasnAnadAnataH /
aputriRI tv atra snAnaM kftvA putram avApnuyAt // BrP_124.125 //
ftusnAtA tu yA kAcit tatra snAtA sutAMl laBet /
trimAsAByantaraM yA tu gurviRI Baktitas tv iha // BrP_124.126 //
PalEH snAtvA tu mAM paSyet stotreRa stOti mAM taTA /
tasyAH SakrasamaH putro jAyate nAtra saMSayaH // BrP_124.127 //
pitfdozES ca ye putraM na laBante dite SfRu /
DanApahAradozES ca tatrEzA nizkftiH parA // BrP_124.128 //
tatrEzAM piRqadAnena pitFRAM prIRanena ca /
kiMcit suvarRadAnena tataH putro Baved Druvam // BrP_124.129 //
ye nyAsAdyapahartAro ratnApahnavakArakAH /
SrAdDakarmavihInAS ca tezAM vaMSo na varDate // BrP_124.130 //
doziRAM tu paretAnAM gatir ezA Baved iti /
saMtatir jAyatAM SlAGyA jIvatAM tIrTasevanAt // BrP_124.131 //
saMgame ditigaNgAyAH snAtvA sidDeSvaraM praBum /
anAdyapAram ajaraM citsadAnandavigraham // BrP_124.132 //
devarzisidDaganDarva- yogISvaranizevitam /
liNgAtmakaM mahAdevaM jyotirmayam anAmayam // BrP_124.133 //
pUjayitvopacArES ca nityaM BaktyA yatavrataH /
stotreRAnena yaH stOti caturdaSyazwamIzu ca // BrP_124.134 //
yaTASaktyA svarRadAnaM brAhmaRAnAM ca Bojanam /
yaH karoty atra gaNgAyAM sa putraSatam ApnuyAt // BrP_124.135 //
saMprApya sakalAn kAmAn ante SivapuraM vrajet /
stotreRAnena yaH kaScid yatra kvApi stavIti mAm /
zaRmAsAt putram Apnoti api vanDyApy aSaNkitam // BrP_124.136 //
{brahmovAca: }
tataH praBfti tat tIrTaM putratIrTam udAhftam /
tatra tu snAnadAnAdyEH sarvakAmAn avApnuyAt // BrP_124.137 //
marudBiH saha mEtryeRa mitratIrTaM tad ucyate /
nizpApatvena cendrasya SakratIrTaM tad ucyate // BrP_124.138 //
EndrIM SriyaM yatra leBe tat tIrTaM kamalABiDam /
etAni sarvatIrTAni sarvABIzwapradAni hi // BrP_124.139 //
sarvaM BavizyatIty uktvA SivaS cAntaraDIyata /
kftakftyAS ca te jagmuH sarva eva yaTAgatam /
tIrTAnAM puRyadaM tatra lakzam ekaM prakIrtitam // BrP_124.140 //
{brahmovAca: }
yamatIrTam iti KyAtaM pitFRAM prItivarDanam /
dfzwAdfzwezwadaM sarva- devarzigaRasevitam // BrP_125.1 //
tasya praBAvaM vakzyAmi sarvapApapraRASanam /
anuhrAda iti KyAtaH kapoto balavAn aBUt // BrP_125.2 //
tasya BAryA hetinAmnI pakziRI kAmarUpiRI /
mftyoH pOtro hy anuhrAdo dOhitrI hetir eva ca // BrP_125.3 //
kAlenATa tayoH putrAH pOtrAS cEva baBUvire /
tasya SatruS ca balavAn ulUko nAma pakzirAw // BrP_125.4 //
tasya putrAS ca pOtrAS ca AgneyAs te balotkawAH /
tayoS ca vEram aBavad bahukAlaM dvijanmanoH // BrP_125.5 //
gaNgAyA uttare tIre kapotasyASramo 'Bavat /
tasyAS ca dakziRe kUla ulUko nAma pakzirAw // BrP_125.6 //
vAsaM cakre tatra putrEH pOtrES ca dvijasattama /
tayoS ca yudDam aBavad bahukAlaM virudDayoH // BrP_125.7 //
putrEH pOtrES ca vftayor balinor baliBiH saha /
ulUko vA kapoto vA nEvApnoti jayAjayO // BrP_125.8 //
kapoto yamam ArADya mftyuM pEtAmahaM taTA /
yAmyam astram avApyATa sarveByo 'py aDiko 'Bavat // BrP_125.9 //
taTolUko 'gnim ArADya balavAn aBavad BfSam /
varEr unmattayor yudDam aBavac cAtiBIzaRam // BrP_125.10 //
tatrAgneyam ulUko 'pi kapotAyAstram Akzipat /
kapoto 'py aTa pASAn vE yAmyAn Akzipya Satrave // BrP_125.11 //
ulUkAyATa daRqaM ca mftyupASAn avAsfjat /
punas tad aBavad yudDaM purAqibakayor yaTA // BrP_125.12 //
hetiH kapotakI dfzwvA jvalanaM prAptam antike /
pativratA mahAyudDe BartuH sA duHKavihvalA // BrP_125.13 //
agninA vezwyamAnAMS ca putrAn dfzwvA viSezataH /
sA gatvA jvalanaM hetis tuzwAva viviDoktiBiH // BrP_125.14 //
{hetir uvAca: }
rUpaM na dAnaM na parokzam asti BrP_125.15a
yasyAtmaBUtaM ca padArTajAtam BrP_125.15b
aSnanti havyAni ca yena devAH BrP_125.15c
svAhApatiM yajYaBujaM namasye BrP_125.15d
muKaBUtaM ca devAnAM devAnAM havyavAhanam /
hotAraM cApi devAnAM devAnAM dUtam eva ca // BrP_125.16 //
taM devaM SaraRaM yAmi AdidevaM viBAvasum /
antaH sTitaH prARarUpo bahiS cAnnaprado hi yaH /
yo yajYasADanaM yAmi SaraRaM taM DanaMjayam // BrP_125.17 //
{agnir uvAca: }
amoGam etad astraM me nyastaM yudDe kapotaki /
yatra viSramayed astraM tan me brUhi pativrate // BrP_125.18 //
{kapoty uvAca: }
mayi viSramyatAm astraM na putre na ca Bartari /
satyavAg Bava havyeSa jAtavedo namo 'stu te // BrP_125.19 //
{jAtavedA uvAca: }
tuzwo 'smi tava vAkyena BartfBaktyA pativrate /
tavApi BartfputrARAM heti kzemaM dadAmy aham // BrP_125.20 //
Agneyam etad astraM me na BartAraM sutAn api /
na tvAM dahet tato yAhi suKena tvaM kapotaki // BrP_125.21 //
{brahmovAca: }
etasminn antare tatra ulUkI dadfSe patim /
vezwyamAnaM yAmyapASEr yamadaRqena tAqitam /
ulUkI duHKitA BUtvA yamaM prAyAd BayAturA // BrP_125.22 //
{ulUky uvAca: }
tvadBItA anudravante janAs BrP_125.23a
tvadBItA brahmacaryaM caranti BrP_125.23b
tvadBItAH sADu caranti DIrAs BrP_125.23c
tvadBItAH karmanizWA Bavanti BrP_125.23d
tvadBItA anASakam Acaranti BrP_125.24a
grAmAd araRyam aBi yac caranti BrP_125.24b
tvadBItAH sOmyatAm ASrayante BrP_125.24c
tvadBItAH somapAnaM Bajante BrP_125.24d
tvadBItAS cAnnagodAnanizWAs BrP_125.24e
tvadBItA brahmavAdaM vadanti BrP_125.24f
{brahmovAca: }
evaM bruvatyAM tasyAM tAm Aha dakziRadikpatiH //* BrP_125.25 //
{yama uvAca: }
varaM varaya BadraM te dAsye 'haM manasaH priyam //* BrP_125.26 //
{brahmovAca: }
yamasyeti vacaH SrutvA sA tam Aha pativratA //* BrP_125.27 //
{ulUky uvAca: }
BartA me vezwitaH pASEr daRqenABihatas tava /
tasmAd rakza suraSrezWa putrAn BartAram eva ca // BrP_125.28 //
{brahmovAca: }
tadvAkyAt kfpayA yukto yamaH prAha punaH punaH //* BrP_125.29 //
{yama uvAca: }
pASAnAM cApi daRqasya sTAnaM vada SuBAnane //* BrP_125.30 //
{brahmovAca: }
sA provAca yamaM devaM mayi pASAs tvayeritAH /
AviSantu jagannATa daRqo mayy eva saMviSet /
tataH provAca BagavAn yamas tAM kfpayA punaH // BrP_125.31 //
{yama uvAca: }
tava BartA ca putrAS ca sarve jIvantu vijvarAH //* BrP_125.32 //
{brahmovAca: }
nyavArayad yamaH pASAn AgneyAstraM tu havyavAw /
kapotolUkayoS cApi prItiM vE cakratuH surO /
AhatuS ca dvijanmAnO vriyatAM vara IpsitaH // BrP_125.33 //
{pakziRAv UcatuH: }
Bavator darSanaM labDaM vEravyAjena duzkaram /
vayaM ca pakziRaH pApAH kiM vareRa surottamO // BrP_125.34 //
aTa deyo varo 'smAkaM BavadByAM prItipUrvakam /
nAtmArTam anuyAcAvo dIyamAnaM varaM SuBam // BrP_125.35 //
AtmArTaM yas tu yAceta sa Socyo hi sureSvarO /
jIvitaM saPalaM tasya yaH parArTodyataH sadA // BrP_125.36 //
agnir Apo raviH pfTvI DAnyAni viviDAni ca /
parArTaM vartanaM tezAM satAM cApi viSezataH // BrP_125.37 //
brahmAdayo 'pi hi yato yujyante mftyunA saha /
evaM jYAtvA tu deveSO vfTA svArTapariSramaH // BrP_125.38 //
janmanA saha yat puMsAM vihitaM paramezWinA /
kadAcin nAnyaTA tad vE vfTA kliSyanti jantavaH // BrP_125.39 //
tasmAd yAcAvahe kiMcid DitAya jagatAM SuBam /
guRadAyi tu sarvezAM tad yuvAm anumanyatAm // BrP_125.40 //
{brahmovAca: }
tAv Ahatur uBO devO pakziRO lokaviSrutO /
Darmasya yaSaso 'vAptye lokAnAM hitakAmyayA // BrP_125.41 //
{pakziRAv UcatuH: }
AvAByAm ASramO tIrTe gaNgAyA uBaye tawe /
BavetAM jagatAM nATAv eza eva paro varaH // BrP_125.42 //
snAnaM dAnaM japo homaH pitFRAM cApi pUjanam /
sukftI duzkftI vApi yaH karoti yaTA taTA /
sarvaM tad akzayaM puRyaM syAd ity eza paro varaH // BrP_125.43 //
{devAv UcatuH: }
evam astu taTA cAnyat suprItO tu bravAvahE //* BrP_125.44 //
{yama uvAca: }
uttare gOtamItIre yamastotraM paWanti ye /
tezAM saptasu vaMSezu nAkAle mftyum ApnuyAt // BrP_125.45 //
puruzo BAjanaM ca syAt sarvadA sarvasaMpadAm /
yas tv idaM paWate nityaM mftyustotraM jitAtmavAn // BrP_125.46 //
azwASItisahasrES ca vyADiBir na sa bADyate /
asmiMs tIrTe dvijaSrezWO trimAsAd gurviRI satI // BrP_125.47 //
arvAgvanDyA ca zaRmAsAt saptAhaM snAnam Acaret /
vIrasUH sA Baven nArI SatAyuH sa suto Bavet // BrP_125.48 //
lakzmIvAn matimAY SUraH putrapOtravivarDanaH /
tatra piRqAdidAnena pitaro muktim ApnuyuH /
manovAkkAyajAt pApAt snAnAn mukto Baven naraH // BrP_125.49 //
{brahmovAca: }
yamavAkyAd anu taTA havyavAq Aha pakziRO //* BrP_125.50 //
{agnir uvAca: }
matstotraM dakziRe tIre ye paWanti yatavratAH /
tezAm Arogyam ESvaryaM lakzmIM rUpaM dadAmy aham // BrP_125.51 //
idaM stotraM tu yaH kaScid yatra kvApi paWen naraH /
nEvAgnito BayaM tasya liKite 'pi gfhe sTite // BrP_125.52 //
snAnaM dAnaM ca yaH kuryAd agnitIrTe Sucir naraH /
agnizwomaPalaM tasya Baved eva na saMSayaH // BrP_125.53 //
{brahmovAca: }
tataH praBfti tat tIrTaM yAmyam Agneyam eva ca /
kapotaM ca taTolUkaM hetyulUkaM vidur buDAH // BrP_125.54 //
tatra trIRi sahasrARi tAvanty eva SatAni ca /
punar navatitIrTAni pratyekaM muktiBAjanam // BrP_125.55 //
tezu snAnena dAnena pretIBUtAS ca ye narAH /
pUtAs te putravittAQyA Akrameyur divaM SuBAH // BrP_125.56 //
{brahmovAca: }
tapastIrTam iti KyAtaM tapovfdDikaraM mahat /
sarvakAmapradaM puRyaM pitFRAM prItivarDanam // BrP_126.1 //
tasmiMs tIrTe tu yad vfttaM SfRu pApapraRASanam /
apAm agneS ca saMvAdam fzIRAM ca parasparam // BrP_126.2 //
apo jyezWatamAH kecin menire 'gniM taTApare /
evaM bruvanto munayaH saMvAdaM cAgnivAriRoH // BrP_126.3 //
vinAgniM jIvanaM kva syAj jIvaBUto yato 'nalaH /
AtmaBUto havyaBUtaS cAgninA jAyate 'Kilam // BrP_126.4 //
agninA Driyate loko hy agnir jyotirmayaM jagat /
tasmAd agneH paraM nAsti pAvanaM dEvataM mahat // BrP_126.5 //
antarjyotiH sa evoktaH paraM jyotiH sa eva hi /
vinAgninA kiMcid asti yasya DAma jagattrayam // BrP_126.6 //
tasmAd agneH paraM nAsti BUtAnAM jyEzWyaBAjanam /
yozitkzetre 'rpitaM bIjaM puruzeRa yaTA taTA // BrP_126.7 //
tasya dehAdikA SaktiH kfSAnor eva nAnyaTA /
devAnAM hi muKaM vahnis tasmAn nAtaH paraM viduH // BrP_126.8 //
apare tu hy apAM jyEzWyaM menire vedavAdinaH /
adBiH saMpatsyate hy annaM Sucir adBiH prajAyate // BrP_126.9 //
adBir eva DftaM sarvam Apo vE mAtaraH smftAH /
trElokyajIvanaM vAri vadantIti purAvidaH // BrP_126.10 //
utpannam amftaM hy adByas tAByaS cOzaDisaMBavaH /
agnir jyezWa iti prAhur Apo jyezWatamAH pare // BrP_126.11 //
evaM mImAMsamAnAs te fzayo vedavAdinaH /
virudDavAdino mAM ca samaByetyedam abruvan // BrP_126.12 //
{fzaya UcuH: }
agner apAM vada jyEzWyaM trElokyasya BavAn praBuH //* BrP_126.13 //
{brahmovAca: }
aham apy abravaM prAptAn fzIn sarvAn yatavratAn /
uBO pUjyatamO loka uBAByAM jAyate jagat // BrP_126.14 //
uBAByAM jAyate havyaM kavyaM cAmftam eva ca /
uBAByAM jIvanaM loke SarIrasya ca DAraRam // BrP_126.15 //
nAnayoS ca viSezo 'sti tato jyEzWyaM samaM matam /
tato madvacanAj jyEzWyam uBayor nEva kasyacit // BrP_126.16 //
jyEzWyam anyatarasyeti menire fzisattamAH /
na tfptA mama vAkyena jagmur vAyuM tapasvinaH // BrP_126.17 //
{munaya UcuH: }
kasya jyEzWyaM BavAn prARo vAyo satyaM tvayi sTitam //* BrP_126.18 //
{brahmovAca: }
vAyur AhAnalo jyezWaH sarvam agnO pratizWitam /
nety uktvAnyonyam fzayo jagmus te 'pi vasuMDarAm // BrP_126.19 //
{munaya UcuH: }
satyaM BUme vada jyEzWyam ADArAsi carAcare //* BrP_126.20 //
{brahmovAca: }
BUmir apy Aha vinayAd AgatAMs tAn fzIn idam //* BrP_126.21 //
{BUmir uvAca: }
mamApy ADAraBUtAH syur Apo devyaH sanAtanAH /
adByas tu jAyate sarvaM jyEzWyam apsu pratizWitam // BrP_126.22 //
{brahmovAca: }
nety uktvAnyonyam fzayo jagmuH kzIrodaSAyinam /
tuzwuvur viviDEH stotrEH SaNKacakragadADaram // BrP_126.23 //
{fzaya UcuH: }
yo veda sarvaM BuvanaM Bavizyad BrP_126.24a
yaj jAyamAnaM ca guhAnivizwam BrP_126.24b
lokatrayaM citravicitrarUpam BrP_126.24c
ante samastaM ca yam AviveSa BrP_126.24d
yad akzaraM SASvatam aprameyaM BrP_126.25a
yaM vedavedyam fzayo vadanti BrP_126.25b
yam ASritAH svepsitam Apnuvanti BrP_126.25c
tad vastu satyaM SaraRaM vrajAmaH BrP_126.25d
BUtaM mahABUtajagatpraDAnaM BrP_126.26a
na vindate yogino vizRurUpam BrP_126.26b
tad vaktum ete fzayo 'tra yAtAH BrP_126.26c
satyaM vadasveha jagannivAsa BrP_126.26d
tvam antarAtmAKiladehaBAjAM BrP_126.27a
tvam eva sarvaM tvayi sarvam ISa BrP_126.27b
taTApi jAnanti na keapi kutrApi BrP_126.27c
aho BavantaM prakftipraBAvAt BrP_126.27d
antar bahiH sarvata eva santaM BrP_126.27e
viSvAtmanA saMparivartamAnam BrP_126.27f
{brahmovAca: }
tataH prAha jagadDAtrI dEvI vAg aSarIriRI //* BrP_126.28 //
{dEvI vAg uvAca: }
uBAv ArADya tapasA BaktyA ca niyamena ca /
yasya syAt praTamaM sidDis tad BUtaM jyezWam ucyate // BrP_126.29 //
{brahmovAca: }
taTety taTA yayuH sarve fzayo lokapUjitAH /
SrAntAH KinnAntarAtmAnaH paraM vErAgyam ASritAH // BrP_126.30 //
sarvalokEkajananIM BuvanatrayapAvanIm /
gOtamIm agaman sarve tapas taptuM yatavratAH // BrP_126.31 //
abdEvataM taTAgniM ca pUjanAyodyatAs tadA /
agneS ca pUjakA ye ca apAM vE pUjane sTitAH /
tatra vAg abravId dEvI vedamAtA sarasvatI // BrP_126.32 //
{dEvI vAg uvAca: }
agner Apas taTA yonir adBiH SOcam avApyate /
agneS ca pUjakA ye ca vinAdBiH pUjanaM kaTam // BrP_126.33 //
apsu jAtAsu sarvatra karmaRy aDikfto Bavet /
tAvat karmaRy anarho 'yam aSucir malino naraH // BrP_126.34 //
na magnaH SradDayA yAvad apsu SItAsu vedavit /
tasmAd Apo varizWAH syur mAtfBUtA yataH smftAH /
tasmAj jyEzWyam apAm eva jananyo 'gner viSezataH // BrP_126.35 //
{brahmovAca: }
etad vacaH SuSruvus te fzayo vedavAdinaH /
niScayaM ca tataS cakrur Bavej jyEzWyam apAm iti // BrP_126.36 //
yatra tIrTe vfttam idam fzisattre ca nArada /
tapastIrTaM tu tat proktaM sattratIrTaM tad ucyate // BrP_126.37 //
agnitIrTaM ca tat proktaM taTA sArasvataM viduH /
tezu snAnaM ca dAnaM ca sarvakAmapradaM SuBam // BrP_126.38 //
caturdaSa SatAny atra tIrTAnAM puRyadAyinAm /
tezu snAnaM ca dAnaM ca svargamokzapradAyakam // BrP_126.39 //
kftaM saMdehaharaRam fzIRAM yatra BAzayA /
sarasvaty aBavat tatra gaNgayA saMgatA nadI /
mAhAtmyaM tasya ko vaktuM saMgamasya kzamo naraH // BrP_126.40 //
{brahmovAca: }
devatIrTam iti KyAtaM gaNgAyA uttare tawe /
tasya praBAvaM vakzyAmi sarvapApapraRASanam // BrP_127.1 //
ArzwizeRa iti KyAto rAjA sarvaguRAnvitaH /
tasya BAryA jayA nAma sAkzAl lakzmIr ivAparA // BrP_127.2 //
tasya putro Baro nAma matimAn pitfvatsalaH /
Danurvede ca vede ca nizRAto dakza eva ca // BrP_127.3 //
tasya BAryA rUpavatI supraBety aBiviSrutA /
ArzwizeRas tato rAjA putre rAjyaM niveSya saH // BrP_127.4 //
puroDasA ca muKyena dIkzAM cakre nareSvaraH /
sarasvatyAs tatas tIre hayameDAya yatnavAn // BrP_127.5 //
ftvigBir fzimuKyES ca vedaSAstraparAyaREH /
dIkzitaM taM nfpaSrezWaM brAhmaRAgnisamIpataH // BrP_127.6 //
miTur dAnavarAw SUraH pApabudDiH pratApavAn /
maKaM viDvasya nfpatiM saBAryaM sapurohitam // BrP_127.7 //
AdAya vegAt sa prAgAd rasAtalatalaM mune /
nIte tasmin nfpavare yajYe nazwe tato 'marAH // BrP_127.8 //
ftvijaS ca yayuH sarve svaM svaM sTAnaM maKAt tataH /
purohitasuto rAjYo devApir iti viSrutaH // BrP_127.9 //
bAlas tAM mAtaraM dfzwvA AtmanaH pitaraM na ca /
dfzwvA savismayo BUtvA duHKito 'tIva cABavat // BrP_127.10 //
sa mAtaraM tu papracCa pitA me kva gato 'mbike /
pitfhIno na jIveyaM mAtaH satyaM vadasva me // BrP_127.11 //
Dig Dik pitfvihInAnAM jIvitaM pApakarmaRAm /
na vakzi yadi me mAtar jalam agnim aTAviSe // BrP_127.12 //
putraM provAca sA mAtA rAjYo BAryA puroDasaH /
dAnavena talaM nIto rAjYA saha pitA tava // BrP_127.13 //
{devApir uvAca: }
kva nItaH kena vA nItaH kaTaM nItaH kva karmaRi /
kezu paSyatsu kiM sTAnaM dAnavasya vadasva me // BrP_127.14 //
{mAtovAca: }
dIkzitaM yajYasadasi saBAryaM sapuroDasam /
rAjAnaM taM miTur dEtyo nItavAn sa rasAtalam /
paSyatsu devasaMGezu vahnibrAhmaRasaMniDO // BrP_127.15 //
{brahmovAca: }
tan mAtfvacanaM SrutvA devApiH kftyam asmarat /
devAn paSye 'TavAgniM vA ftvijo vAsurAMs taTA // BrP_127.16 //
etezv eva pitAnvezyo nAnyatreti matir mama /
iti niScitya devApir BaraM prAha nfpAtmajam // BrP_127.17 //
{devApir uvAca: }
tapasA brahmacaryeRa vratena niyamena ca /
AnetavyA mayA sarve nItA ye ca rasAtalam // BrP_127.18 //
jAte parABave Gore yo na kuryAt pratikriyAm /
narADamena kiM tena jIvatA vA mftena vA // BrP_127.19 //
tvaM praSADi mahIM kftsnAm ArzwizeRaH pitA yaTA /
mAtA mama tvayA pAlyA rAjan yAvan mamAgatiH /
Bavec ca kftakAryasya anujAnIhi mAM Bara // BrP_127.20 //
{brahmovAca: }
BareRoktaH sa devApiH sarvaM niScitya yatnataH //* BrP_127.21 //
{Bara uvAca: }
sidDiM kuru suKaM yAhi mA cintAm alpikAM Baja //* BrP_127.22 //
{brahmovAca: }
tato devApir amara- rAjANGriDyAnatatparaH /
ftvijo 'nvezya yatnena natvA tAn ftvijaH pfTak /
kftAYjalipuwo bAlo devApir vAkyam abravIt // BrP_127.23 //
{devApir uvAca: }
BavadBiS ca maKo rakzyo yajamAnaS ca dIkzitaH /
puroDAS ca taTA rakzyaH patnI yA dIkzitasya tu // BrP_127.24 //
Bavatsu tatra paSyatsu yajYaM viDvasya dEtyarAw /
rAjAdayas tena nItAs tan na yuktatamaM Bavet // BrP_127.25 //
aTApy etad ahaM manye Bavantas tAn arogiRaH /
dAtum arhanti tAn sarvAn anyaTA SApam arhaTa // BrP_127.26 //
{ftvija UcuH: }
maKe 'gniH praTamaM pUjyo hy agnir evAtra dEvatam /
tasmAd vayaM na jAnImo hy agnInAM paricArakAH // BrP_127.27 //
sa eva dAtA BoktA ca hartA kartA ca havyavAw //* BrP_127.28 //
{brahmovAca: }
ftvijaH pfzWataH kftvA devApir jAtavedasam /
pUjayitvA yaTAnyAyam agnaye tan nyavedayat // BrP_127.29 //
{agnir uvAca: }
yaTartvijas taTA cAhaM devAnAM paricArakaH /
havyaM vahAmi devAnAM BoktAro rakzakAS ca te // BrP_127.30 //
{devApir uvAca: }
devAn AhUya yatnena havirBAgAn pfTak pfTak /
dAsye 'ham eza dozo me tasmAd yAhi surAn prati // BrP_127.31 //
{brahmovAca: }
devApiH sa surAn prApya natvA teByaH pfTak pfTak /
ftvigvAkyaM cAgnivAkyaM SApaM cApi nyavedayat // BrP_127.32 //
{devA UcuH: }
AhUtA vEdikEr mantrEr ftvigBiS ca yaTAkramam /
BokzyAmahe havirBAgAn na svatantrA dvijottama // BrP_127.33 //
tasmAd vedAnugA nityaM vayaM vedena coditAH /
paratantrAs tato vipra vedeByas tan nivedaya // BrP_127.34 //
{brahmovAca: }
sa devApiH Sucir BUtvA vedAn AhUya yatnataH /
DyAnena tapasA yukto vedAS cApi puro 'Bavan // BrP_127.35 //
vedAn uvAca devApir namasya tu punaH punaH /
ftvigvAkyaM cAgnivAkyaM devavAkyaM nyavedayat // BrP_127.36 //
{vedA UcuH: }
paratantrA vayaM tAta ISvarasya vaSAnugAH /
aSezajagadADAro nirADAro niraYjanaH // BrP_127.37 //
sarvaSaktyEkasadanaM niDAnaM sarvasaMpadAm /
sa tu kartA mahAdevaH saMhartA sa maheSvaraH // BrP_127.38 //
vayaM SabdamayA brahman vadAmo vidma eva ca /
asmAkam etat kftyaM syAd vadAmo yat tu pfcCasi // BrP_127.39 //
kena nItAs tasya nAma tatpuraM tadbalaM taTA /
BakzitAH kiM tu no nazwA etaj jAnImahe vayam // BrP_127.40 //
yaTA ca tava sAmarTyaM yam ArADya ca yatra ca /
syAd ity etac ca jAnImo yaTA prApsyasi tAn puraH // BrP_127.41 //
{brahmovAca: }
etac CrutvAvadad vedAn vicArya suciraM hfdi //* BrP_127.42 //
{devApir uvAca: }
vedA vadantv etad eva sarvam eva yaTArTataH /
sarvAn prApsye talaM nItAn alaM teByo namo 'stu vaH // BrP_127.43 //
{vedA UcuH: }
gOtamIM gacCa devApe tatra stuhi maheSvaram /
suprasannas tavABIzwaM dAsyaty eva kfpAkaraH // BrP_127.44 //
Baved devaH SivaH prItaH stutaH satyaM mahAmate /
ArzwizeRaS ca nfpatis tasya jAyA jayA satI // BrP_127.45 //
pitA tavApy upamanyus tale tizWanty arogiRaH /
varadAnAn maheSasya miTuM hatvA ca rAkzasam /
yaSaH prApsyasi DarmaM ca etac CakyaM na cetarat // BrP_127.46 //
{brahmovAca: }
tad vedavacanAd bAlo devApir gOtamIM gataH /
snAtvA kftakzaRo vipras tuzwAva ca maheSvaram // BrP_127.47 //
{devApir uvAca: }
bAlo 'haM devadeveSa gurURAM tvaM gurur mama /
na me Saktis tvatstavane tuByaM SaMBo namo 'stu te // BrP_127.48 //
na tvAM jAnanti nigamA na devA munayo na ca /
na brahmA nApi vEkuRWo yo 'si so 'si namo 'stu te // BrP_127.49 //
ye 'nATA ye ca kfpaRA ye daridrAS ca rogiRaH /
pApAtmAno ye ca loke tAMs tvaM pAsi maheSvara // BrP_127.50 //
tapasA niyamEr mantrEH pUjitAs tridivOkasaH /
tvayA dattaM PalaM teByo dAsyanti jagatAM pate // BrP_127.51 //
yAcitAraS ca dAtAras teByo yad yan manIzitam /
BavatIti na citraM syAt tvaM viparyayakArakaH // BrP_127.52 //
ye 'jYAnino ye ca pApA ye magnA narakArRave /
Siveti vacanAn nATa tAn pAsi tvaM jagadguro // BrP_127.53 //
{brahmovAca: }
evaM tu stuvatas tasya puraH prAha trilocanaH //* BrP_127.54 //
{Siva uvAca: }
varaM brUhy aTa devApe alaM dEnyena bAlaka //* BrP_127.55 //
{devApir uvAca: }
rAjAnaM rAjapatnIM ca pitaraM ca guruM mama /
prAptum icCe jagannATa niDanaM ca ripor mama // BrP_127.56 //
{brahmovAca: }
devApivacanaM SrutvA taTety AhAKileSvaraH /
devApeH sarvam aBavad AjYayA SaMkarasya tat // BrP_127.57 //
punar apy Aha taM SaMBur devApikaruRAkaraH /
nandinaM prezayAm Asa SaMBuH SUlena nArada // BrP_127.58 //
rasAtalaM miTuM nandI hatvA cAsurapuMgavAn /
tatpitrAdIn samAnIya tasmE tAn sa nyavedayat // BrP_127.59 //
hayameDaS ca tatrAsId ArzwizeRasya DImataH /
agniS ca ftvijo devA vedAS ca fzayo 'bruvan // BrP_127.60 //
{agnyAdaya UcuH: }
yatra sAkzAd aBUc CaMBur devApe BaktavatsalaH /
devadevo jagannATo devatIrTam aBUc ca tat // BrP_127.61 //
sarvapApakzayakaraM sarvasidDipradaM nfRAm /
puRyadaM tIrTam etat syAt tava kIrtiS ca SASvatI // BrP_127.62 //
{brahmovAca: }
aSvameDe nivftte tu surAs teByo varAn daduH /
snAtvA kftArTA gaNgAyAM tatas te divam Akraman // BrP_127.63 //
tataH praBfti tatrAsaMs tIrTAni daSa paYca ca /
sahasrARi SatAny azwAv uBayor api tIrayoH /
tezu snAnaM ca dAnaM ca hy atIva PaladaM viduH // BrP_127.64 //
{brahmovAca: }
tapovanam iti KyAtaM nandinIsaMgamaM taTA /
sidDeSvaraM tatra tIrTaM gOtamyA dakziRe tawe // BrP_128.1 //
SArdUlaM ceti viKyAtaM tezAM vfttam idaM SfRu /
yasyAkarRanamAtreRa sarvapApEH pramucyate // BrP_128.2 //
agnir hotA purA tv AsId devAnAM havyavAhanaH /
BAryAM prApto dakzasutAM svAhAnAmnIM surUpiRIm // BrP_128.3 //
sAnapatyA purA cAsIt putrArTaM tapa AviSat /
tapaS carantIM vipulaM tozayantIM hutASanam /
sa BartA hutaBuk prAha BAryAM svAhAm aninditAm // BrP_128.4 //
{agnir uvAca: }
apatyAni Bavizyanti mA tapaH kuru SoBane //* BrP_128.5 //
{brahmovAca: }
etac CrutvA BartfvAkyaM nivfttA tapaso 'Bavat /
strIRAm aBIzwadaM nAnyad BartfvAkyaM vinA kvacit // BrP_128.6 //
tataH katipaye kAle tArakAd Baya Agate /
anutpanne kArttikeye cirakAlarahogate // BrP_128.7 //
maheSvare BavAnyA ca trastA devAH samAgatAH /
devAnAM kAryasidDyarTam agniM procur divOkasaH // BrP_128.8 //
{devA UcuH: }
deva gacCa mahABAga SaMBuM trElokyapUjitam /
tArakAd Bayam utpannaM SaMBave tvaM nivedaya // BrP_128.9 //
{agnir uvAca: }
na gantavyaM tatra deSe daMpatyoH sTitayo rahaH /
sAmAnyamAtrato nyAyaH kiM punaH SUlapARini // BrP_128.10 //
ekAntasTitayoH svEraM jalpator yaH sarAgayoH /
daMpatyoH SfRuyAd vAkyaM nirayAt tasya nodDftiH // BrP_128.11 //
sa svAmy aKilalokAnAM mahAkAlas triSUlavAn /
nirIkzaRIyaH kena syAd BavAnyA rahasi sTitaH // BrP_128.12 //
{devA UcuH: }
mahABaye cAnugate nyAyaH ko 'nv atra varRyate /
tArakAd Baya utpanne gacCa tvaM tArako BavAn // BrP_128.13 //
mahABayAbDO sADUnAM yat parArTAya jIvitam /
rUpeRAnyena vA gacCa vAcaM vada yaTA taTA // BrP_128.14 //
viSrAvya devavacanaM SaMBum AgacCa satvaraH /
tato dAsyAmahe pUjAm uBayor lokayoH kave // BrP_128.15 //
{brahmovAca: }
Suko BUtvA jagAmASu devavAkyAd DutASanaH /
yatrAsIj jagatAM nATo ramamARas tadomayA // BrP_128.16 //
sa BItavad aTa prAyAc Cuko BUtvA tadAnalaH /
nASakad dvAradeSe tu pravezwuM havyavAhanaH // BrP_128.17 //
tato gavAkzadeSe tu tasTO Dunvann aDomuKaH /
taM dfzwvA prahasaY SaMBur umAM prAha rahogataH // BrP_128.18 //
{SaMBur uvAca: }
paSya devi SukaM prAptaM devavAkyAd DutASanam //* BrP_128.19 //
{brahmovAca: }
lajjitA cAvadad devam alaM deveti pArvatI /
puraScarantaM deveSo hy agniM taM dvijarUpiRam // BrP_128.20 //
AhUya bahuSaS cApi jYAto 'sy agne 'tra mA vada /
vidArayasva svamuKaM gfhARedaM nayasva tat // BrP_128.21 //
ity uktvA tasya cAsye 'gne retaH sa prAkzipad bahu /
retogarBas tadA cAgnir gantuM nEva ca SaktavAn // BrP_128.22 //
suranadyAs tatas tIraM SrAnto 'gnir upatasTivAn /
kfttikAsu ca tad retaH prakzepAt kArttiko 'Bavat // BrP_128.23 //
avaSizwaM ca yat kiMcid agner dehe ca SAMBavam /
tad eva reto vahnis tu svaBAryAyAM dviDAkzipat // BrP_128.24 //
svAhAyAM priyaBUtAyAM putrArTinyAM viSezataH /
purA sASvAsitA tena saMtatis te Bavizyati // BrP_128.25 //
tad vahninATa saMsmftya tat kziptaM SAMBavaM mahaH /
tad agne retasas tasyAM jajYe miTunam uttamam // BrP_128.26 //
suvarRaS ca suvarRA ca rUpeRApratimaM Buvi /
agneH prItikaraM nityaM lokAnAM prItivarDanam // BrP_128.27 //
agniH prItyA suvarRAM tAM prAdAd DarmAya DImate /
suvarRasyATa putrasya saMkalpAm akarot priyAm /
evaM putrasya putryAS ca vivAham akarot kaviH // BrP_128.28 //
anyonyaretovyatizaNgadozAd BrP_128.29a
agner apatyam uBayaM taTEva BrP_128.29b
putraH suvarRo bahurUparUpI BrP_128.29c
rUpARi kftvA surasattamAnAm BrP_128.29d
indrasya vAyor Danadasya BAryAM BrP_128.30a
jaleSvarasyApi munISvarARAm BrP_128.30b
BAryAs tu gacCaty aniSaM suvarRo BrP_128.30c
yasyAH priyaM yac ca vapuH sa kftvA BrP_128.30d
yAti kvacic cApi kaves tanUjas BrP_128.31a
tadBartfrUpaM ca pativratAsu BrP_128.31b
kftvAniSaM tABir udAraBAvaH BrP_128.31c
kurvan kftArTaM madanaM sa reme BrP_128.31d
kftvA gatA kvApi cEvaM suvarRA BrP_128.32a
Darmasya BAryApi suvarRanAmnI BrP_128.32b
svAhAsutA svEriRI sA baBUva BrP_128.32c
yasyApi yasyApi manogatA yA BrP_128.32d
BAryAsvarUpA sEva BUtvA suvarRA BrP_128.33a
reme patIn mAnuzAn AsurAMS ca BrP_128.33b
devAn fzIn pitfrUpAMs taTAnyAn BrP_128.33c
rUpOdAryasTEryagAmBIryayuktAn BrP_128.33d
yABipretA yasya devasya BAryA BrP_128.34a
tadrUpA sA ramate tena sArDam BrP_128.34b
nAnABedEH karaRES cApy anekEr BrP_128.34c
AkarzantI tanmanaH kAmasidDim BrP_128.34d
evaM suvarRasya nirIkzya cezwAm BrP_128.35a
agneH sUnoH putrikAyAs taTAgneH BrP_128.35b
sarve ca SepuH kupitAs tadAgneH BrP_128.35c
putraM ca putrIM ca surAsurAs te BrP_128.35d
{surAsurA UcuH: }
kftaM yad etad vyaBicArarUpaM BrP_128.36a
yac CadmanA vartanaM pAparUpam BrP_128.36b
tasmAt sutas te vyaBicAravAMS ca BrP_128.36c
sarvatra gAmI jAyatAM havyavAha BrP_128.36d
taTA suvarRApi na cEkanizWA BrP_128.37a
BUyAd agne nEkatfptA bahUMS ca BrP_128.37b
nAnAjAtIn ninditAn dehaBAjo BrP_128.37c
BajitrI syAd eza dozaS ca putryAH BrP_128.37d
{brahmovAca: }
ity etac CApavacanaM SrutvAgnir atiBItavat /
mAm aByetya tadovAca nizkftiM vada putrayoH // BrP_128.38 //
tadAham abravaM vahne gOtamIM gacCa SaMkaram /
stutvA tatra mahAbAho nivedaya jagatpateH // BrP_128.39 //
mAheSvareRa vIryeRa tava dehasTitena ca /
evaMviDaM tv apatyaM te jAtaM vahne tato BavAn // BrP_128.40 //
nivedayasva devAya devAnAM SApam IdfSam /
svApatyarakzaRAyAsO SaMBuH SreyaH karizyati // BrP_128.41 //
stuhi devaM ca devIM ca BaktyA prIto Bavec CivaH /
tatas tv apatyavizaye priyAn kAmAn avApsyasi // BrP_128.42 //
tato madvacanAd agnir gaNgAM gatvA maheSvaram /
tuzwAva niyato vAkyEH stutiBir vedasaMmitEH // BrP_128.43 //
{agnir uvAca: }
viSvasya jagato DAtA viSvamUrtir niraYjanaH /
AdikartA svayaMBUS ca taM namAmi jagatpatim // BrP_128.44 //
yo 'gnir BUtvA saMharati srazwA vE jalarUpataH /
sUryarUpeRa yaH pAti taM namAmi ca tryambakam // BrP_128.45 //
{brahmovAca: }
tataH prasanno BagavAn anantaH SaMBur avyayaH /
vareRa cCandayAm Asa pAvakaM surapUjitam // BrP_128.46 //
sa vinItaH SivaM prAha tava vIryaM mayi sTitam /
tena jAtaH suto ramyaH suvarRo lokaviSrutaH // BrP_128.47 //
taTA suvarRA putrI ca tasmAd eva jagatpraBo /
anyonyavIryasaNgAc ca taddozAd uBayaM tv idam // BrP_128.48 //
vyaBicArAt sadozaM ca apatyam aBavac Civa /
SApaM daduH surAH sarve tayoH SAntiM kuru praBo // BrP_128.49 //
tadagnivacanAc CaMBuH provAcedaM SuBodayam //* BrP_128.50 //
{SaMBur uvAca: }
madvIryAd aBavat tvattaH suvarRo BUrivikramaH /
samagrA fdDayaH sarvAH suvarRe 'smin samAhitAH // BrP_128.51 //
Bavizyanti na saMdeho vahne SfRu vaco mama /
trayARAm api lokAnAM pAvanaH sa Bavizyati // BrP_128.52 //
sa eva cAmftaM loke sa eva suravallaBaH /
sa eva BuktimuktI ca sa eva maKadakziRA // BrP_128.53 //
sa eva rUpaM sarvasya gurURAm apy asO guruH /
vIryaM SrezWatamaM vidyAd vIryaM matto yad uttamam // BrP_128.54 //
viSezatas tvayi kziptaM tasya kA syAd vicAraRA /
hInaM tena vinA sarvaM saMpUrRAs tena saMpadaH // BrP_128.55 //
jIvanto 'pi mftAH sarve suvarRena vinA narAH /
nirguRo 'pi DanI mAnyaH saguRo 'py aDano nahi // BrP_128.56 //
tasmAn nAtaH paraM kiMcit suvarRAd Di Bavizyati /
taTA cEzA suvarRApi syAd utkfzwApi caYcalA // BrP_128.57 //
anayA vIkzitaM sarvaM nyUnaM pUrRaM Bavizyati /
tapasA japahomES ca yeyaM prApyA jagattraye // BrP_128.58 //
tasyAH praBAvaM prASastyam agne kiMcic ca kIrtyate /
sarvatra yA tu saMtizWed AyAtu vicarizyati // BrP_128.59 //
suvarRA kamalA sAkzAt pavitrA ca Bavizyati /
adya praBfty Atmajayos taTA svEraM vicezwatoH // BrP_128.60 //
taTApi cEtayoH puRyaM na BUtaM na Bavizyati //* BrP_128.61 //
{brahmovAca: }
evam uktvA tataH SaMBuH sAkzAt tatrABavac CivaH /
liNgarUpeRa sarvezAM lokAnAM hitakAmyayA // BrP_128.62 //
varAn prApya sutAByAM sa agnis tuzwo 'Bavat tataH /
svaBartrA ca suvarRA sA DarmeRAgnisutA mudA // BrP_128.63 //
vartayAm Asa putro 'pi vahneH saMkalpayA mudA /
etasminn antare svarRAm agner duhitaraM mune // BrP_128.64 //
pariBUya ca DarmaM taM SArdUlo dAnaveSvaraH /
aharad BAgyasOBAgya- vilAsavasatiM CalAt // BrP_128.65 //
nItA rasAtalaM tena suvarRA lokaviSrutA /
jAmAtAgneH sa DarmaS ca agniS cEva sa havyavAw // BrP_128.66 //
vizRave lokanATAya stutvA cEva punaH punaH /
kAryavijYApanaM coBO cakratuH praBavizRave // BrP_128.67 //
tataS cakreRa cicCeda SArdUlasya Siro hariH /
sAnItA vizRunA devI suvarRA lokasundarI // BrP_128.68 //
maheSvarasutA cEva agneS cEva taTA priyA /
maheSvarAya tAM vizRur darSayAm Asa nArada // BrP_128.69 //
prIto 'Bavan maheSo 'pi sasvaje tAM punaH punaH /
cakraM prakzAlitaM yatra SArdUlacCedi dIptimat // BrP_128.70 //
cakratIrTaM tu viKyAtaM SArdUlaM ceti tad viduH /
yatra nItA suvarRA sA vizRunA SaMkarAntikam // BrP_128.71 //
tat tIrTaM SAMkaraM jYeyaM vEzRavaM sidDam eva tu /
yatrAnandam anuprApto hy agnir DarmaS ca SASvataH // BrP_128.72 //
AnandASrURi nyapatan yatrAgner munisattama /
Anandeti nadI jAtA taTA vE nandinIti ca // BrP_128.73 //
tasyAS ca saMgamaH puRyo gaNgAyAM tatra vE SivaH /
tatrEva saMgame sAkzAt suvarRAdyApi saMsTitA // BrP_128.74 //
dAkzAyaRI sEva SivA AgneyI ceti viSrutA /
ambikA jagadADArA SivA kAtyAyanISvarI // BrP_128.75 //
BaktABIzwapradA nityam alaMkftyoBayaM tawam /
tapas tepe yatra cAgnis tat tIrTaM tu tapovanam // BrP_128.76 //
evamAdIni tIrTAni tIrayor uBayor mune /
tezu snAnaM ca dAnaM ca sarvakAmapradaM SuBam // BrP_128.77 //
uttare cEva pAre ca sahasrARi caturdaSa /
dakziRe ca taTA pAre sahasrARy aTa zoqaSa // BrP_128.78 //
tatra tatra ca tIrTAni sABijYAnAni santi vE /
nAmAni ca pfTak santi saMkzepAt tan mayocyate // BrP_128.79 //
etAni yaS ca SfRuyAd yaS ca vA paWati smaret /
sarvezu tatra kAmyezu paripUrRo Baven naraH // BrP_128.80 //
etad vfttaM tu yo jYAtvA tatra snAnAdikaM caret /
lakzmIvAY jAyate nityaM DarmavAMS ca viSezataH // BrP_128.81 //
abjakAt paScime tIrTaM tac CArdUlam udAhftam /
vArARasyAditIrTeByaH sarveByo hy aDikaM Bavet // BrP_128.82 //
tatra snAtvA pitFn devAn vandate tarpayaty api /
sarvapApavinirmukto vizRuloke mahIyate // BrP_128.83 //
tapovanAc ca SArdUlAn maDye tIrTAny aSezataH /
tasyEkEkasya mAhAtmyaM na kenApy atra varRyate // BrP_128.84 //
{brahmovAca: }
indratIrTam iti KyAtaM tatrEva ca vfzAkapam /
PenAyAH saMgamo yatra hanUmataM taTEva ca // BrP_129.1 //
abjakaM cApi yat proktaM yatra devas trivikramaH /
tatra snAnaM ca dAnaM ca punarAvfttidurlaBam // BrP_129.2 //
tatra vfttAny aTAKyAsye gaNgAyA dakziRe tawe /
indreSvaraM cottare ca SfRu BaktyA yatavrataH // BrP_129.3 //
namucir balavAn AsId indraSatrur madotkawaH /
tasyendreRABavad yudDaM Penenendro 'harac CiraH // BrP_129.4 //
apAM ca namuceH Satros tatPenavajrarUpaDfk /
SiraS CittvA tac ca PenaM gaNgAyA dakziRe tawe // BrP_129.5 //
nyapatad BUmiM BittvA tu rasAtalam aTAviSat /
rasAtalaBavaM gANgaM vAri yad viSvapAvanam // BrP_129.6 //
vajrAdizwena mArgeRa vyagamad BUmimaRqalam /
taj jalaM PenanAmnA tu nadI Peneti gadyate // BrP_129.7 //
tasyAs tu saMgamaH puRyo gaNgayA lokaviSrutaH /
sarvapApakzayakaro gaNgAyamunayor iva // BrP_129.8 //
hanUmadupamAtA vE yatrAplavanamAtrataH /
mArjAratvAd aBUn muktA vizRugaNgAprasAdataH // BrP_129.9 //
mArjAraM ceti tat tIrTaM purA proktaM mayA tava /
hanUmataM ca tat proktaM tatrAKyAnaM puroditam // BrP_129.10 //
vfzAkapaM cAbjakaM ca tatredaM prayataH SfRu /
hiraRya iti viKyAto dEtyAnAM pUrvajo balI // BrP_129.11 //
tapas taptvA surEH sarvEr ajeyo 'BUt sudAruRaH /
tasyApi balavAn putro devAnAM durjayaH sadA // BrP_129.12 //
mahASanir iti KyAtas tasya BAryA parAjitA /
tenendrasyABavad yudDaM bahukAlaM nirantaram // BrP_129.13 //
mahASanir mahAvIryaH satataM raRamUrDani /
jitvA nAgena sahitaM SakraM pitre nyavedayat // BrP_129.14 //
badDvA hastisamAyuktaM svasAraM vIkzya tAM tadA /
vihAya krUratAM dEtyo hiraRyAya nyavedayat // BrP_129.15 //
mahASanipitA dEtyaH pUrvezAM pUrvavattaraH /
SacIkAntaM tale sTApya tasya rakzAm aTAkarot // BrP_129.16 //
mahASanir hariM jitvA jetuM varuRam aByagAt /
varuRo 'pi mahAbudDiH prAdAt kanyAM mahASaneH // BrP_129.17 //
udaDiM svAlayaM prAdAd varuRas tu mahASaneH /
tayoS ca saKyam aBavad varuRasya mahASaneH // BrP_129.18 //
vAruRI cApi yA kanyA sA priyABUn mahASaneH /
vIryeRa yaSasA cApi SOryeRa ca balena ca // BrP_129.19 //
mahASanir mahAdEtyas trElokye nopamIyate /
nirindratvaM gate loke devAH sarve nyamantrayan // BrP_129.20 //
{devA UcuH: }
vizRur evendradAtA syAd dEtyahantA sa eva ca /
mantradfg vA sa eva syAd indraM cAnyaM karizyati // BrP_129.21 //
{brahmovAca: }
evaM saMmantrya te devA vizRor mantraM nyavedayan /
mamAvaDyo mahAdEtyo mahASanir iti bruvan // BrP_129.22 //
prAyAd vArISvaraM vizRuH SvaSuraM varuRaM tadA /
keSavo varuRaM gatvA prAhendrasya parABavam // BrP_129.23 //
taTA tvayEtat kartavyaM yaTAyAti puraMdaraH /
tadvizRuvacanAc CIGraM yayO jalapatir mune // BrP_129.24 //
sutApatiM hiraRyasutaM vikrAntaM taM mahASanim /
atisaMmAnitas tena jAmAtrA varuRaH praBuH // BrP_129.25 //
papracCAgamanaM dEtyo vinayAc CvaSuraM tadA /
varuRaH prAha taM dEtyaM yad AgamanakAraRam // BrP_129.26 //
{varuRa uvAca: }
indraM dehi mahAbAho yas tvayA nirjitaH purA /
badDaM rasAtalasTaM taM devAnAm aDipaM saKe // BrP_129.27 //
asmAkaM sarvadA mAnyaM dehi tvaM mama Satruhan /
badDvA vimokzaRaM Satror mahate yaSase satAm // BrP_129.28 //
{brahmovAca: }
taTety uktvA kaTaMcit sa dEtyeSo varuRAya tam /
prAdAd indraM SacIkAntaM vAraRena samanvitam // BrP_129.29 //
sa dEtyamaDye 'tivirAjamAno BrP_129.30a
hariM tadovAca jaleSasaMniDO BrP_129.30b
saMpUjya cEvATa mahopacArEr BrP_129.30c
mahASanir maGavantaM baBAze BrP_129.30d
{mahASanir uvAca: }
kena tvam indro 'dya kfto 'si kena BrP_129.31a
vIryaM tavedfg bahu BAzase ca BrP_129.31b
tvaM saMgare SatruBir bADyase ca BrP_129.31c
taTApi cendro BavasIti citram BrP_129.31d
aTApi badDA puruzeRa kAcit BrP_129.32a
tasyAH patis tAM mocayatIti yuktam BrP_129.32b
striyo 'svatantrAH puruzapraDAnAs BrP_129.32c
tvaM vE pumAn BavitA Sakra sADo BrP_129.32d
badDo mayA saMgare vAhanena BrP_129.33a
kvApy astraM te vajram uddAmaSakti BrP_129.33b
cintAratnaM nandanaM yozitas tA BrP_129.33c
yaSo balaM devarAjopaBogyam BrP_129.33d
sarvaM hi tvA kiM tu mukto jaleSAd BrP_129.33e
AkANkzase jIvitaM Dik tavedam BrP_129.33f
taj jIvanaM yat tu yaSoniDAnaM BrP_129.34a
sa eva mftyur yaSaso yad viroDi BrP_129.34b
evaM jAnaY Sakra kaTaM jaleSAn BrP_129.34c
muktiM prApto nEva lajjAM BajeTAH BrP_129.34d
trivizwapasTaH parivezwitaH san BrP_129.35a
sarvEH surEH kAntayA vIjyamAnaH BrP_129.35b
saMstUyamAnaS ca taTApsaroBir BrP_129.35c
nUnaM lajjA te biBetIti manye BrP_129.35d
tvaM vftrahA namuceS cApi hantA BrP_129.36a
purAM BettA gotraBid vajrabAhuH BrP_129.36b
evaM surAs tvAM paripUjayantIty BrP_129.36c
ato jizRo sarvam etat tyajasva BrP_129.36d
vikAram ApyApy ahitodBavaM ye BrP_129.37a
jIvanti lokAn anusaMviSanti BrP_129.37b
BavAdfSAM duScyavanAbjajanmA BrP_129.37c
kaTaM na hfdBedam avApa kartA BrP_129.37d
{brahmovAca: }
evam uktvA tu dEtyeSo varuRAya mahAtmane /
prAdAd indraM punaS cedaM vacanaM tad aBAzata // BrP_129.38 //
{mahASanir uvAca: }
adya praBfty asO Sizya indraH syAd varuRo guruH /
SvaSuro mama yena tvaM muktim Apto 'si vAsava // BrP_129.39 //
taTA tvaM BftyaBAvena varteTA varuRaM prati /
no ced badDvA punas tvAM vE kzepsye cEva rasAtalam // BrP_129.40 //
{brahmovAca: }
evaM nirBartsya taM SakraM hasaMS cApi punaH punaH /
abravId gacCa gacCeti varuRaM cAnumanya tu // BrP_129.41 //
sa tu prAptaH svanilayaM lajjayA kaluzIkftaH /
pOlomyAM prAha tat sarvaM yat tac CatruparABavam // BrP_129.42 //
{indra uvAca: }
evam uktaH kftaS cEva SatruRAhaM varAnane /
nirvApayAmi yena svam AtmAnaM suBage vada // BrP_129.43 //
{indrARy uvAca: }
dAnavAnAm aTodBUtiM Sakra mAyAM parABavam /
varadAnaM taTA mftyuM jAne 'haM balasUdana // BrP_129.44 //
tasmAd yasmAt tasya mftyur aTavApi parABavaH /
jAyeta SfRu tat sarvaM vakzye 'haM prItaye tava // BrP_129.45 //
hiraRyasya suto vIraH pitfvyasya suto balI /
tasmAn mama syAt sa BrAtA varadAnAc ca darpitaH // BrP_129.46 //
brahmARaM tozayAm Asa tapasA niyamena ca /
IdfSaM balam ApannaM tapasA kiM na siDyati // BrP_129.47 //
tasmAt tvayA cittarAgo vismayo vA kaTaMcana /
na kAryaH SfRu tatredaM kAryaM yat tu kramAgatam // BrP_129.48 //
{brahmovAca: }
evam uktvA tu pOlomI prAhendraM vinayAnvitA //* BrP_129.49 //
{indrARy uvAca: }
nAsADyam asti tapaso nAsADyaM yajYakarmaRaH /
nAsADyaM lokanATasya vizRor BaktyA harasya ca // BrP_129.50 //
punaS cedaM mayA kAnta Srutam asty atiSoBanam /
strIRAM svaBAvaM jAnanti striya eva surADipa // BrP_129.51 //
tasmAd BUmes taTA cApAM nAsADyaM vidyate praBo /
tapo vA yajYakarmAdi tAByAm eva yato Bavet // BrP_129.52 //
tatrApi tIrTaBUtA tu yA BUmis tAM vrajed BavAn /
tatra vizRuM SivaM pUjya sarvAn kAmAn avApsyasi // BrP_129.53 //
Srutam asti punaS cedaM striyo yAS ca pativratAH /
tA eva sarvaM jAnanti DftaM tABiS carAcaram // BrP_129.54 //
pfTivyAM sAraBUtaM syAt tanmaDye daRqakaM vanam /
tatra gaNgA jagadDAtrI tatreSaM pUjaya praBo // BrP_129.55 //
vizRuM vA jagatAm ISaM dInArtArtiharaM viBum /
anATAnAm iha nfRAM majjatAM duHKasAgare // BrP_129.56 //
haro harir vA gaNgA vA kvApy anyac CaraRaM nahi /
tasmAt sarvaprayatnena tozayEtAn samAhitaH // BrP_129.57 //
BaktyA stotrES ca tapasA kuru cEva mayA saha /
tataH prApsyasi kalyARam ISavizRuprasAdajam // BrP_129.58 //
ajYAtvEkaguRaM karma PalaM dAsyati karmiRaH /
jYAtvA SataguRaM tat syAd BAryayA ca tad akzayam // BrP_129.59 //
puMsaH sarvezu kAryezu BAryEveha sahAyinI /
svalpAnAm api kAryARAM nahi sidDis tayA vinA // BrP_129.60 //
ekena yat kftaM karma tasmAd arDaPalaM Bavet /
jAyayA tu kftaM nATa puzkalaM puruzo laBet // BrP_129.61 //
tasmAd etat suviditam arDo jAyA iti SruteH /
SrUyate daRqakAraRye saricCrezWAsti gOtamI // BrP_129.62 //
aSezAGapraSamanI sarvABIzwapradAyinI /
tasmAd gacCa mayA tatra kuru puRyaM mahAPalam // BrP_129.63 //
tataH SatrUn nihatyAjO mahat suKam avApsyasi //* BrP_129.64 //
{brahmovAca: }
taTety uktvA sa guruRA BAryayA ca SatakratuH /
yayO gaNgAM jagadDAtrIM gOtamIM ceti viSrutAm // BrP_129.65 //
daRqakAraRyamaDyasTAM yayO sa prItimAn hariH /
tapaH kartuM manaS cakre devadevAya SaMBave // BrP_129.66 //
gaNgAM natvA tu praTamaM snAtvA ca sa kftAYjaliH /
SivEkaSaraRo BUtvA stotraM cedaM tato 'bravIt // BrP_129.67 //
{indra uvAca: }
svamAyayA yo hy aKilaM carAcaraM BrP_129.68a
sfjaty avaty atti na sajjate 'smin BrP_129.68b
ekaH svatantro 'dvayacit suKAtmakaH BrP_129.68c
sa naH prasanno 'stu pinAkapARiH BrP_129.68d
na yasya tattvaM sanakAdayo 'pi BrP_129.69a
jAnanti vedAntarahasyavijYAH BrP_129.69b
sa pArvatISaH sakalABilAza BrP_129.69c
dAtA prasanno 'stu mamAnDakAriH BrP_129.69d
sfzwvA svayaMBUr BagavAn viriYciM BrP_129.70a
BayaMkaraM cAsya Siro 'nvapaSyat BrP_129.70b
CittvA naKAgrEr naKasaktam etac BrP_129.70c
cikzepa tasmAd aBavat trivargaH BrP_129.70d
pApaM daridraM tv aTa loBayAcYe BrP_129.71a
moho vipac ceti tato 'py anantam BrP_129.71b
jAtapraBAvaM BavaduHKarUpaM BrP_129.71c
baBUva tEr vyAptam idaM samastam BrP_129.71d
avekzya sarvaM cakitaH sureSo BrP_129.72a
devIm avocaj jagad astam eti BrP_129.72b
tvaM pAhi lokeSvari lokamAtar BrP_129.72c
ume SaraRye suBage suBadre BrP_129.72d
jagatpratizWe varade jaya tvaM BrP_129.73a
BuktiH samADiH paramA ca muktiH BrP_129.73b
svAhA svaDA svastir anAdisidDir BrP_129.73c
gIr budDir AsIr ajarAmare tvam BrP_129.73d
vidyAdirUpeRa jagattraye tvaM BrP_129.74a
rakzAM karozy eva madAjYayA ca BrP_129.74b
tvayEva sfzwaM BuvanatrayaM syAd BrP_129.74c
yataH prakftyEva taTEva citram BrP_129.74d
ity evam uktA dayitA hareRa BrP_129.75a
saMSlezasaMlApaparA baBUva BrP_129.75b
SrAntA BavasyArDatanO sulagnA BrP_129.75c
cikzepa ca svedajalaM karAgrEH BrP_129.75d
tasmAd baBUva praTamaM sa Darmo BrP_129.76a
lakzmIr aTo dAnam aTo suvfzwiH BrP_129.76b
sattvaM susaMpannaDaraM sarAMsi BrP_129.76c
DAnyAni puzpARi PalAni cEva BrP_129.76d
sOBAgyavastUni vapuH suvezaH BrP_129.77a
SfNgAraBAjIni mahOzaDAni BrP_129.77b
nftyAni gItAny amftaM purARaM BrP_129.77c
SrutismftI nItir aTAnnapAne BrP_129.77d
SastrARi SAstrARi gfhopayogyAny BrP_129.78a
astrARi tIrTAni ca kAnanAni BrP_129.78b
izwAni pUrtAni ca maNgalAni BrP_129.78c
yAnAni SuBrABaraRAsanAni BrP_129.78d
BavANgasaMsargasusaMprahAsa BrP_129.79a
susvedasaMlAparahaHprakArEH BrP_129.79b
taTEva jAtaM sacarAcaraM ca BrP_129.79c
apApakaM devi tataS ca jAtam BrP_129.79d
suKaM praBUtaM ca SuBaM ca nityaM BrP_129.80a
virAji cEtat tava devi BAvAt BrP_129.80b
tasmAt tu mAM rakza jagajjanitri BrP_129.80c
BItaM BayeByo jagatAM praDAne BrP_129.80d
eke tarkEr vimuhyanti lIyante tatra cApare /
SivaSaktyos tadAdvEtaM sundaraM nOmi vigraham // BrP_129.81 //
{brahmovAca: }
evaM tu stuvatas tasya purastAd aBavac CivaH //* BrP_129.82 //
{Siva uvAca: }
kim aBIzwaM varayase hare vada parAyaRam //* BrP_129.83 //
{indra uvAca: }
balavAn me ripuS cAsId darSanES ca Sanir yaTA /
tena badDas talaM nItaH pariBUtas tv anekaDA // BrP_129.84 //
vAksAyakEs taTA vidDas tadvaDAya tv iyaM kftiH /
tadarTaM jagatAm ISa yena jezye ripuM praBo // BrP_129.85 //
tad eva dehi vIryaM me yac cAnyad ripunASanam /
jAtaH parABavo yasmAt tadvinASe kfte sati /
punarjAtam ahaM manye varaM kIrtir jayaSriyoH // BrP_129.86 //
{brahmovAca: }
sa SivaH Sakram AhedaM na mayEkena te ripuH /
vaDam Apnoti tasmAt tvaM vizRum apy avyayaM harim // BrP_129.87 //
ArADayasva pOlomyA saha devaM janArdanam /
lokatrayEkaSaraRaM nArAyaRam ananyaDIH // BrP_129.88 //
tataH prApsyasi tasmAc ca mattaS cApi priyaM hare /
punaS covAca BagavAn AdikartA maheSvaraH // BrP_129.89 //
mantrAByAsas tapo vApi yogAByasanam eva ca /
saMgame yatra kutrApi sidDidaM munayo viduH // BrP_129.90 //
kiM punaH saMgame vipra gOtamIsinDuPenayoH /
girIRAM gahvare yad vA saritAm aTa saMgame // BrP_129.91 //
vipro DiyEva Bavati mukundANGrinivizwayA /
gaNgAyA dakziRe tIra Apastambo munISvaraH // BrP_129.92 //
Aste tasyApy ahaM tozam agamaM balasUdana /
tena tvaM BAryayA cEva tozayasva gadADaram // BrP_129.93 //
{brahmovAca: }
Apastambena sahito gaNgAyA dakziRe tawe /
tuzwAva devaM prayataH snAtvA puRye 'Ta saMgame // BrP_129.94 //
PenAyAS cEva gaNgAyAs tatra devaM janArdanam /
vEdikEr viviDEr mantrEs tapasAtozayat tadA // BrP_129.95 //
tatas tuzwo 'Bavad vizRuH kiM deyaM cety aBAzata /
dehi me SatruhantAram ity Aha BagavAn hariH // BrP_129.96 //
dattam ity eva jAnIhi tam uvAca janArdanaH /
tatrABavac CivasyEva gaNgAvizRvoH prasAdataH // BrP_129.97 //
amBasA puruzo jAtaH SivavizRusvarUpaDfk /
cakrapARiH SUlaDaraH sa gatvA tu rasAtalam // BrP_129.98 //
nijaGAna tadA dEtyam indraSatruM mahASanim /
saKABavat sa cendrasya abjakaH sa vfzAkapiH // BrP_129.99 //
divisTo 'pi sadA cendras tam anveti vfzAkapim /
kupitA praRayenABUd anyAsaktaM vilokya tam /
SacIM tAM sAntvayann Aha Satamanyur hasann idam // BrP_129.100 //
{indra uvAca: }
nAham indrARi SaraRam fte saKyur vfzAkapeH /
vAri vApi havir yasya agneH priyakaraM sadA // BrP_129.101 //
nAham anyatra gantAsmi priye cANgena te Sape /
tasmAn nArhasi mAM vaktuM SaNkayAnyatra BAmini // BrP_129.102 //
pativratA priyA me tvaM Darme mantre sahAyinI /
sApatyA ca kulInA ca tvatto 'nyA kA priyA mama // BrP_129.103 //
tasmAt tavopadeSena gaNgAM prApya mahAnadIm /
prasAdAd devadevasya vizRor vE cakrapARinaH // BrP_129.104 //
taTA Sivasya devasya prasAdAc ca vfzAkapeH /
jalodBavAc ca me mitrAd abjakAl lokaviSrutAt // BrP_129.105 //
uttIrRaduHKaH suBage ita indro 'ham acyutaH /
kiM na sADyaM yatra BAryA BartfcittAnugAminI // BrP_129.106 //
duzkarA tatra no muktiH kiMtv arTAditrayaM SuBe /
jAyEva paramaM mitraM lokadvayahitEziRI // BrP_129.107 //
sA cet kulInA priyaBAziRI ca BrP_129.108a
pativratA rUpavatI guRAQyA BrP_129.108b
saMpatsu cApatsu samAnarUpA BrP_129.108c
tayA hy asADyaM kim iha trilokyAm BrP_129.108d
tasmAt tava DiyA kAnte mamedaM SuBam Agatam /
itas tavoditaM cEva kartavyaM nAnyad asti me // BrP_129.109 //
paraloke ca Darme ca satputrasadfSaM na ca /
Artasya puruzasyeha BAryAvad BezajaM nahi // BrP_129.110 //
niHSreyasapadaprAptyE taTA pApasya muktaye /
gaNgayA sadfSaM nAsti SfRu cAnyad varAnane // BrP_129.111 //
DarmArTakAmamokzARAM prAptaye pApamuktaye /
SivavizRvor ananyatva- jYAnAn nAsty atra muktaye // BrP_129.112 //
tasmAt tava DiyA sADvi sarvam etan manogatam /
avAptaM ca SivAd vizRor gaNgAyAS ca prasAdataH // BrP_129.113 //
indratvaM me sTiraM ceto manye mitrabalAt punaH /
vfzAkapir mama saKA yo jAtas tv apsu BAmini // BrP_129.114 //
tvaM ca priyasaKI nityaM nAnyat priyataraM mama /
tIrTAnAM gOtamI gaNgA devAnAM hariSaMkarO // BrP_129.115 //
tasmAd eByaH prasAdena sarvaM cepsitam AptavAn /
mama prItikaraM cedaM tIrTaM trElokyaviSrutam // BrP_129.116 //
tasmAd etad Di yAcizye devAn sarvAn anukramAt /
anumanyantu fzayo gaNgA ca hariSaMkarO // BrP_129.117 //
indreSvare cAbjake ca uBayos tIrayoH surAH /
ekatra SaMkaro devo hy aparatra janArdanaH // BrP_129.118 //
pAvayan daRqakAraRyaM sAkzAd vizRus trivikramaH /
antare yAni tIrTAni sarvapuRyapradAni ca // BrP_129.119 //
atra tu snAnamAtreRa sarve te muktim ApnuyuH /
pApizWAH pApato muktim Apnuyur ye ca DarmiRaH // BrP_129.120 //
tezAM tu paramA muktiH pitfBiH paYcapaYcaBiH /
atra kiMcic ca ye dadyur arTiByas tilamAtrakam // BrP_129.121 //
dAtfByo hy akzayaM tat syAt kAmadaM mokzadaM taTA /
DanyaM yaSasyam Ayuzyam ArogyaM puRyavarDanam // BrP_129.122 //
AKyAnaM vizRuSaMBvoS ca jYAtvA snAnAc ca muktidam /
asya tIrTasya mAhAtmyaM ye SfRvanti paWanti ca // BrP_129.123 //
puRyaBAjo Baveyus te teByo 'trEva smftir Bavet /
SivavizRvor aSezAGa- saMGavicCedakAriRI /
yAM prArTayanti munayo vijitendriyamAnasAH // BrP_129.124 //
{brahmovAca: }
Bavizyaty evam eveti taM devA fzayo 'bruvan /
gOtamyA uttare pAre tIrTAnAM mokzadAyinAm // BrP_129.125 //
devarzisidDasevyAnAM sahasrARy aTa sapta vE /
taTEva dakziRe tIre tIrTAny ekAdaSEva tu // BrP_129.126 //
abjakaM hfdayaM proktaM godAvaryA munISvarEH /
viSrAmasTAnam ISasya vizRor brahmaRa eva ca // BrP_129.127 //
{brahmovAca: }
Apastambam iti KyAtaM tIrTaM trElokyaviSrutam /
smaraRAd apy aSezAGa- saMGaviDvaMsanakzamam // BrP_130.1 //
Apastambo mahAprAjYo munir AsIn mahAyaSAH /
tasya BAryAkzasUtreti patiDarmaparAyaRA // BrP_130.2 //
tasya putro mahAprAjYaH karkinAmATa tattvavit /
tasyASramam anuprApto hy agastyo munisattamaH // BrP_130.3 //
tam agastyaM pUjayitvA Apastambo munISvaraH /
SizyEr anugato DImAMs taM prazwum upacakrame // BrP_130.4 //
{Apastamba uvAca: }
trayARAM ko nu pUjyaH syAd devAnAM munisattama /
Buktir muktiS ca kasmAd vA syAd anAdiS ca ko Bavet // BrP_130.5 //
anantaS cApi ko vipra devAnAm api dEvatam /
yajYEH ka ijyate devaH ko vedezv anugIyate /
etaM me saMSayaM CettuM vadAgastya mahAmune // BrP_130.6 //
{agastya uvAca: }
DarmArTakAmamokzARAM pramARaM Sabda ucyate /
tatrApi vEdikaH SabdaH pramARaM paramaM mataH // BrP_130.7 //
vedena gIyate yas tu puruzaH sa parAt paraH /
mfto 'paraH sa vijYeyo hy amftaH para ucyate // BrP_130.8 //
yo 'mUrtaH sa paro jYeyo hy aparo mUrta ucyate /
guRABivyAptiBedena mUrto 'sO triviDo Bavet // BrP_130.9 //
brahmA vizRuH SivaS ceti eka eva triDocyate /
trayARAm api devAnAM vedyam ekaM paraM hi tat // BrP_130.10 //
ekasya bahuDA vyAptir guRakarmaviBedataH /
lokAnAm upakArArTam AkftitritayaM Bavet // BrP_130.11 //
yas tattvaM vetti paramaM sa ca vidvAn na cetaraH /
tatra yo Bedam Acazwe liNgaBedI sa ucyate // BrP_130.12 //
prAyaScittaM na tasyAsti yaS cEzAM vyAhared Bidam /
trayARAm api devAnAM mUrtiBedaH pfTak pfTak // BrP_130.13 //
vedAH pramARaM sarvatra sAkArezu pfTak pfTak /
nirAkAraM ca yat tv ekaM tat teByaH paramaM matam // BrP_130.14 //
{Apastamba uvAca: }
nAnena nirRayaH kaScin mayAtra vidito Bavet /
tatrApy atra rahasyaM yat tad vimfSyASu kIrtyatAm /
niHsaMSayaM nirvikalpaM BAjanaM sarvasaMpadAm // BrP_130.15 //
{brahmovAca: }
etad AkarRya BagavAn agastyo vAkyam abravIt //* BrP_130.16 //
{agastya uvAca: }
yadyapy ezAM na Bedo 'sti devAnAM tu parasparam /
taTApi sarvasidDiH syAc CivAd eva suKAtmanaH // BrP_130.17 //
prapaYcasya nimittaM yat taj jyotiS ca paraM SivaH /
tam eva sADaya haraM BaktyA paramayA mune /
gOtamyAM sakalAGOGa- saMhartA daRqake vane // BrP_130.18 //
{brahmovAca: }
etac CrutvA muner vAkyaM parAM prItim upAgataH /
Buktido muktidaH puMsAM sAkAro 'Ta nirAkftiH // BrP_130.19 //
sfzwyAkAras tataH SaktaH pAlanAkAra eva ca /
dAtA ca hanti sarvaM yo yasmAd etat samApyate // BrP_130.20 //
{agastya uvAca: }
brahmAkftiH kartfrUpA vEzRavI pAlanI taTA /
rudrAkftir nihantrI sA sarvavedezu paWyate // BrP_130.21 //
{brahmovAca: }
Apastambas tadA gaNgAM gatvA snAtvA yatavrataH /
tuzwAva SaMkaraM devaM stotreRAnena nArada // BrP_130.22 //
{Apastamba uvAca: }
kAzWezu vahniH kusumezu ganDo BrP_130.23a
bIjezu vfkzAdi dfzatsu hema BrP_130.23b
BUtezu sarvezu taTAsti yo vE BrP_130.23c
taM somanATaM SaraRaM vrajAmi BrP_130.23d
yo lIlayA viSvam idaM cakAra BrP_130.24a
DAtA viDAtA Buvanatrayasya BrP_130.24b
yo viSvarUpaH sadasatparo yaH BrP_130.24c
someSvaraM taM SaraRaM vrajAmi BrP_130.24d
yaM smftya dAridryamahABiSApa BrP_130.25a
rogAdiBir na spfSyate SarIrI BrP_130.25b
yam ASritAS cepsitam Apnuvanti BrP_130.25c
someSvaraM taM SaraRaM vrajAmi BrP_130.25d
yena trayIDarmam avekzya pUrvaM BrP_130.26a
brahmAdayas tatra samIhitAS ca BrP_130.26b
evaM dviDA yena kftaM SarIraM BrP_130.26c
someSvaraM taM SaraRaM vrajAmi BrP_130.26d
yasmE namo gacCati mantrapUtaM BrP_130.27a
hutaM havir yA ca kftA ca pUjA BrP_130.27b
dattaM havir yena surA Bajante BrP_130.27c
someSvaraM taM SaraRaM vrajAmi BrP_130.27d
yasmAt paraM nAnyad asti praSastaM BrP_130.28a
yasmAt paraM nEva susUkzmam anyat BrP_130.28b
yasmAt paraM no mahatAM mahac ca BrP_130.28c
someSvaraM taM SaraRaM vrajAmi BrP_130.28d
yasyAjYayA viSvam idaM vicitram BrP_130.29a
acintyarUpaM viviDaM mahac ca BrP_130.29b
ekakriyaM yadvad anuprayAti BrP_130.29c
someSvaraM taM SaraRaM vrajAmi BrP_130.29d
yasmin viBUtiH sakalADipatyaM BrP_130.30a
kartftvadAtftvamahattvam eva BrP_130.30b
prItir yaSaH sOKyam anAdiDarmaH BrP_130.30c
someSvaraM taM SaraRaM vrajAmi BrP_130.30d
nityaM SaraRyaH sakalasya pUjyo BrP_130.31a
nityaM priyo yaH SaraRAgatasya BrP_130.31b
nityaM Sivo yaH sakalasya rUpaM BrP_130.31c
someSvaraM taM SaraRaM vrajAmi BrP_130.31d
{brahmovAca: }
tataH prasanno BagavAn Aha nArada taM munim /
AtmArTaM ca parArTaM ca Apastambo 'bravIc Civam // BrP_130.32 //
sarvAn kAmAn Apnuyus te ye snAtvA devam ISvaram /
paSyeyur jagatAm ISam astv ity Aha Sivo munim // BrP_130.33 //
tataH praBfti tat tIrTam Apastambam udAhftam /
anAdy avidyAtimira- vrAtanirmUlanakzamam // BrP_130.34 //
{brahmovAca: }
yamatIrTam iti KyAtaM pitFRAM prItivarDanam /
aSezapApaSamanaM tatra vfttam idaM SfRu // BrP_131.1 //
tatrAKyAnam idaM tv AsId itihAsaM purAtanam /
sarameti prasidDAsti nAmnA devaSunI mune // BrP_131.2 //
tasyAH putrO mahASrezWO SvAnO nityaM janAn anu /
gAminO pavanAhArO caturakzO yamapriyO // BrP_131.3 //
gA rakzati sma devAnAM yajYArTaM kalpitAn paSUn /
rakzantIm anujagmus te rAkzasA dEtyadAnavAH // BrP_131.4 //
rakzantIM tAM mahAprAjYAH SvAnayor mAtaraM SunIm /
praloBayitvA viviDEr vAkyEr dAnES ca yatnataH // BrP_131.5 //
hftA gA rAkzasEH pApEH paSvarTe kalpitAH SuBAH /
tata Agatya sA devAn idam Aha kramAc CunI // BrP_131.6 //
{saramovAca: }
mAM badDvA rAkzasEH pASEs tAqayitvA prahArakEH /
nItA gA yajYasidDyarTaM kalpitAH paSavaH surAH // BrP_131.7 //
{brahmovAca: }
tasyA vAcaM niSamyASu surAn prAha bfhaspatiH //* BrP_131.8 //
{bfhaspatir uvAca: }
iyaM vikftarUpAste asyAH pApaM ca lakzaye /
asyA matena tA gAvo nItA nAnyena hetunA /
pApeyaM sukftIveti lakzyate dehacezwitEH // BrP_131.9 //
{brahmovAca: }
tad guror vacanAc CakraH padA tAM prAharac CunIm /
padAGAtAt tadA tasyA muKAt kzIraM prasusruve // BrP_131.10 //
punaH prAha SacIBartA kzIraM pItaM tvayA Suni /
rAkzasES ca tadA dattaM tasmAn nItAs tu gA mama // BrP_131.11 //
{saramovAca: }
nAparADo 'sti me nATa na cAnyasyApi kasyacit /
nAparADo na copekzA mamAsti tridaSeSvara /
tasmAd ruzwo 'si kiM nATa ripavo balinas tu te // BrP_131.12 //
{brahmovAca: }
tato DyAtvA devagurur jYAtvA tasyA vicezwitam /
satyaM Sakra tv iyaM duzwA ripURAM pakzakAriRI // BrP_131.13 //
tataH SaSApa tAM SakraH pApizWe tvaM SunI Bava /
martyaloke pApaBUtA ajYAnAt pApakAriRI // BrP_131.14 //
tadendrasya tu SApena mAnuze sA vyajAyata /
yaTA SaptA maGavatA pApAt sA hy atiBIzaRA // BrP_131.15 //
gAvo yA rAkzasEr nItAs tAsAm AnayanAya ca /
yatnaM kurvan surapatir vizRave tan nyavedayat // BrP_131.16 //
vizRur dEtyAMS ca danujAn gohartFMS cEva rAkzasAn /
hantuM prayatnam akaroj jagfhe ca mahad DanuH // BrP_131.17 //
SArNgaM yal lokaviKyAtaM dEtyanASanam eva ca /
jitAriH pUjito devEH svayaM sTitvA janArdanaH // BrP_131.18 //
yatra vE daRqakAraRye SArNgapARir jagatpraBuH /
tatrasTAn dEtyadanujAn rAkzasAMS ca balIyasaH // BrP_131.19 //
punar jaGne sa vE vizRur gA yEr nItAS ca rAkzasEH /
tatra vE daRqakAraRye SArNgapARir iti SrutaH // BrP_131.20 //
yuDyamAnas tato vizRur ditijE rAkzasEH saha /
te jagmur dakziRAm ASAM vizRos trAsAn mahAmune // BrP_131.21 //
anvagacCat tato vizRus tAn eva parameSvaraH /
garutmatA tAn avApya SArNgamuktEr manojavEH // BrP_131.22 //
bAREs tAn vyAhanad vizRur gaNgAyA uttare tawe /
devArayaH kzayaM nItA vizRunA praBavizRunA // BrP_131.23 //
SArNgamuktEr mahAvegEH susvanES ca sumantritEH /
kzayaM prAptA vizRubAREs tatas te devaSatravaH // BrP_131.24 //
gAvo labDA yatra devEr bARatIrTaM tad ucyate /
vEzRavaM lokaviditaM gotIrTaM ceti viSrutam // BrP_131.25 //
paSvarTe kalpitA gAvo gaNgAyA dakziRe tawe /
pradrutAs te surAH sarve gaNgAyAM saMnyaveSayan // BrP_131.26 //
tanmaDye kArayAm Asur dvIpaM cEvASrayaM gavAm /
tEr goBis tatra gaNgAyAM surayajYo vyajAyata // BrP_131.27 //
yajYatIrTaM tu tat proktaM godvIpaM gANgamaDyataH /
devAnAM yajanaM tac ca sarvakAmapradaM SuBam // BrP_131.28 //
svayaM mUrtimatI BUtvA gaNgASaktir mahAdyute /
asArApArasaMsAra- sAgarottaraRe tariH // BrP_131.29 //
viSveSvarI yogamAyA sadBaktABayadAyinI /
gorakzaM tu tatas tIrTaM gaNgAyA dakziRe tawe // BrP_131.30 //
tO SvAnO saramAputrO caturakzO yamapriyO /
mAtuH SApaM cAparADaM sarvaM cApi savistaram // BrP_131.31 //
nivedya tu yaTAnyAyaM kAryaM cApi suKapradam /
viSApakaraRaM cApi papracCatur uBO yamam // BrP_131.32 //
sa tAByAM sahitaH sOriH pitre sUryAya cAbravIt /
SrutvA sUryaH sutaM prAha gaNgAyAM surasattama // BrP_131.33 //
lokatrayEkapAvanyAM gOtamyAM daRqake vane /
SradDayA parayA vatsa susnAtaH susamAhitaH // BrP_131.34 //
brahmARaM cEva vizRuM ca mAm ISaM ca yaTAkramam /
stuhi tvaM sarvaBAvena BftyO prItim avApsyataH // BrP_131.35 //
tat pitur vacanaM SrutvA yamaH prItamanAs tadA /
tayoS ca prItaye prAyAd devatarpaRayor yamaH // BrP_131.36 //
gOtamyAm aGahAriRyAM susamAhitamAnasaH /
taTEva tozayAm Asa gaNgAyAM surasattamAn // BrP_131.37 //
SvaByAM ca sahitaH SrImAn dakziRASApatiH praBuH /
brahmARaM tozayAm Asa BAnuM vE dakziRe tawe // BrP_131.38 //
ISAnam uttare vizRuM svayaM DarmaH pratApavAn /
dattavanto varaM SrezWaM saramAyA viSApakam /
varAn ayAcata bahUMl lokAnAm upakArakAn // BrP_131.39 //
{yama uvAca: }
ezu snAnaM tu ye kuryur brahmavizRumaheSvarAH /
AtmArTaM ca parArTaM ca te kAmAn ApnuyuH SuBAn // BrP_131.40 //
bARatIrTe tu ye snAtvA SArNgapARiM smaranti vE /
teByo dAridryaduHKAni na Baveyur yuge yuge // BrP_131.41 //
gotIrTe brahmatIrTe vA yas tu snAtvA yatavrataH /
brahmARaM taM namasyATa dvIpasyApi pradakziRam // BrP_131.42 //
yaH kuryAt tena pfTivI saptadvIpA vasuMDarA /
pradakziRIkftA tatra kiMcid dattvA vasu dvijam // BrP_131.43 //
tad devayajanaM prApya kiMcid DutvA hutASane /
aSvameDAdiyajYAnAM PalaM prApnoti puzkalam // BrP_131.44 //
yaH sakft tatra paWati gAyatrIM vedamAtaram /
aDItAs tena vedA vE nizkAmo muktiBAjanam // BrP_131.45 //
snAtvA tu dakziRe kUle SaktiM devIM tu BaktitaH /
pUjayitvA yaTAnyAyaM sarvAn kAmAn avApnuyAt // BrP_131.46 //
brahmavizRumaheSAnAM Saktir mAtA trayImayI /
sarvAn kAmAn avApnoti putravAn DanavAn Bavet // BrP_131.47 //
AdityaM Baktito yas tu dakziRe niyato naraH /
snAtvA paSyeta tenezwA yajYA viviDadakziRAH // BrP_131.48 //
kUle yaS cottare cEva gaNgAyA dEtyasUdanam /
snAtvA paSyeta taM natvA tasya vizRoH paraM padam // BrP_131.49 //
yameSvaraM tato yas tu yamatIrTe tu pUjitam /
snAtaH paSyati yuktAtmA sa karoty acireRa hi // BrP_131.50 //
pitFRAm akzayaM puRyaM PaladaM kIrtivarDanam /
tatra snAnena dAnena japena stavanena ca /
api duzkftakarmARaH pitaro mokzam ApnuyuH // BrP_131.51 //
{brahmovAca: }
ityAdy azwa sahasrARi tIrTAni trIRi nArada /
tezu snAnaM ca dAnaM ca sarvam akzayapuRyadam // BrP_131.52 //
etezAM smaraRaM puRyaM nAnAjanmAGanASanam /
SravaRAt pitfBiH sArDaM paWanAt svakulEH saha // BrP_131.53 //
tezAm apy atipApAni nASaM yAnti mamAjYayA /
tatra snAnAdi yaH kftvA kiMcid dattvA yatAtmavAn // BrP_131.54 //
pitFRAM piRqadAnAdi kftvA natvA surAn imAn /
DanaM DAnyaM yaSo vIryam Ayur ArogyasaMpadaH // BrP_131.55 //
putrAn pOtrAn priyAM BAryAM labDvA cAnyan manIzitam /
aviyuktaH prItamanA banDuBiS cAtimAnitaH // BrP_131.56 //
narakasTAn api pitFMs tArayitvA kulAni ca /
pAvayitvA priyEr yukto hy ante vizRuM SivaM smaret /
tato muktipadaM gacCed devAnAM vacanaM yaTA // BrP_131.57 //
{brahmovAca: }
yakziRIsaMgamaM nAma tIrTaM sarvaPalapradam /
tatra snAnena dAnena sarvAn kAmAn avApnuyAt // BrP_132.1 //
yatra yakzeSvaro devo darSanAd BuktimuktidaH /
tatra ca snAnamAtreRa sattrayAgaPalaM laBet // BrP_132.2 //
viSvAvasoH svasA nAmnA pippalA guruhAsinI /
fzIRAM sattram agamad gOtamItIravartinAm // BrP_132.3 //
dfzwvA tatra fzIn kzAmAn sA jahAsAtigarvitA /
yA gatvASrAvaya vOzaq astu SrOzaq iti sTiram // BrP_132.4 //
visvareRa bruvatI tAM te SepuH srAviRI Bava /
tato nady aBavat tatra yakziRIti suviSrutA // BrP_132.5 //
tato viSvAvasuH pUjya fzIn devaM trilocanam /
saMgamya cEva gOtamyA tAM viSApAm aTAkarot // BrP_132.6 //
tataH praBfti tat tIrTaM yakziRIsaMgamaM smftam /
tatra snAnAdidAnena sarvAn kAmAn avApnuyAt // BrP_132.7 //
viSvAvasoH prasanno 'BUd yatra SaMBuH SivAnvitaH /
SEvaM tat paramaM tIrTaM durgAtIrTaM ca viSrutam // BrP_132.8 //
sarvapApOGaharaRaM sarvadurgatinASanam /
sarvezAM tIrTamuKyAnAM tad Di sAraM mahAmune /
tIrTaM munivarEH KyAtaM sarvasidDipradaM nfRAm // BrP_132.9 //
{brahmovAca: }
SuklatIrTam iti KyAtaM sarvasidDikaraM nfRAm /
yasya smaraRamAtreRa sarvakAmAn avApnuyAt // BrP_133.1 //
BaradvAja iti KyAto muniH paramaDArmikaH /
tasya pEWInasI nAma BAryA sukalaBUzaRA // BrP_133.2 //
gOtamItIram aDyAste pativrataparAyaRA /
agnIzomIyam EndrAgnaM puroqASam akalpayat // BrP_133.3 //
puroqASe SrapyamARe DUmAt kaScid ajAyata /
puroqASaM BakzayitvA lokatritayaBIzaRaH // BrP_133.4 //
yajYaM me hy atra ko haMsi kopAt tvam iti taM muniH /
provAca satvaraM krudDo BaradvAjo dvijottamaH /
tad fzer vacanaM SrutvA rAkzasaH pratyuvAca tam // BrP_133.5 //
{rAkzasa uvAca: }
havyaGna iti viKyAtaM BaradvAja niboDa mAm /
saMDyAsuto 'haM jyezWaS ca sutaH prAcInabarhizaH // BrP_133.6 //
brahmaRA me varo datto yajYAn KAda yaTAsuKam /
mamAnujaH kaliS cApi balavAn atiBIzaRaH // BrP_133.7 //
ahaM kfzRaH pitA kfzRo mAtA kfzRA taTAnujaH /
ahaM maKaM hanizyAmi yUpaM Cedmi kftAntakaH // BrP_133.8 //
{BaradvAja uvAca: }
rakzyatAM me tvayA yajYaH priyo DarmaH sanAtanaH /
jAne tvAM yajYahantAraM saddvijaM rakza me kratum // BrP_133.9 //
{yajYaGna uvAca: }
BaradvAja niboDedaM vAkyaM mama samAsataH /
brahmaRAhaM purA Sapto devadAnavasaMniDO // BrP_133.10 //
tataH prasAdito devo mayA lokapitAmahaH /
amftEH prokzayizyanti yadA tvAM munisattamAH // BrP_133.11 //
tadA viSApo BavitA havyaGna tvaM na cAnyaTA /
evaM karizyasi yadA tataH sarvaM Bavizyati // BrP_133.12 //
{brahmovAca: }
BaradvAjaH punaH prAha saKA me 'si mahAmate /
maKasaMrakzaRaM yena syAn me vada karomi tat // BrP_133.13 //
saMBUya devA dEteyA mamanTuH kzIrasAgaram /
alaBantAmftaM kazwAt tad asmatsulaBaM kaTam // BrP_133.14 //
prItyA yadi prasanno 'si sulaBaM yad vadasva tat /
tad fzer vacanaM SrutvA rakzaH prAha tadA mudA // BrP_133.15 //
{rakza uvAca: }
amftaM gOtamIvAri amftaM svarRam ucyate /
amftaM goBavaM cAjyam amftaM soma eva ca // BrP_133.16 //
etEr mAm aBiziYcasva aTavEtEs taTA triBiH /
gaNgAyA vAriRAjyena hiraRyena taTEva ca /
sarveByo 'py aDikaM divyam amftaM gOtamIjalam // BrP_133.17 //
{brahmovAca: }
etad AkarRya sa fziH paraM saMtozam AgataH /
pARAv AdAya gaNgAyAH salilAmftam AdarAt // BrP_133.18 //
tenAkarod fzI rakzo hy aBiziktaM tadA maKe /
punaS ca yUpe ca paSAv ftvikzu maKamaRqale // BrP_133.19 //
sarvam evABavac Cuklam aBizekAn mahAtmanaH /
tad rakzo 'pi tadA Suklo BUtvotpanno mahAbalaH // BrP_133.20 //
yaH purA kfzRarUpo 'BUt sa tu Suklo 'Bavat kzaRAt /
yajYaM sarvaM samApyATa BaradvAjaH pratApavAn // BrP_133.21 //
ftvijo 'pi visfjyATa yUpaM gaNgodake 'kzipat /
gaNgAmaDye tad Di yUpam adyApy Aste mahAmate // BrP_133.22 //
aBiziktaM cAmftena aBijYAnaM tu tan mahat /
tatra tIrTe punA rakzo BaradvAjam uvAca ha // BrP_133.23 //
{rakza uvAca: }
ahaM yAmi BaradvAja kftaH Suklas tvayA punaH /
tasmAt tavAtra tIrTe ye snAnadAnAdipUjanam // BrP_133.24 //
kuryus tezAm aBIzwAni Baveyur yat PalaM maKe /
smaraRAd api pApAni nASaM yAntu sadA mune // BrP_133.25 //
tataH praBfti tat tIrTaM SuklatIrTam iti smftam /
gOtamyAM daRqakAraRye svargadvAram apAvftam // BrP_133.26 //
uBayos tIrayoH sapta sahasrARy aparARi ca /
tIrTAnAM muniSArdUla sarvasidDipradAyinAm // BrP_133.27 //
{brahmovAca: }
cakratIrTam iti KyAtaM smaraRAt pApanASanam /
tasya praBAvaM vakzyAmi SfRu yatnena nArada // BrP_134.1 //
fzayaH sapta viKyAtA vasizWapramuKA mune /
gOtamyAs tIram ASritya sattrayajYam upAsate // BrP_134.2 //
tatra viGna upakrAnte rakzoBir atiBIzaRe /
mAm aByetyATa munayo rakzaHkftyaM nyavedayan // BrP_134.3 //
tadAhaM pramadArUpaM mAyayAsfjya nArada /
yasyAS ca darSanAd eva nASaM yAnty aTa rAkzasAH // BrP_134.4 //
evam uktvA tu tAM prAdAm fziByaH pramadAM mune /
madvAkyAd fzayo mAyAm AdAya punar Agaman // BrP_134.5 //
ajEkA yA samAKyAtA kfzRalohitarUpiRI /
muktakeSIty aBiDayA sAste 'dyApi svarUpiRI // BrP_134.6 //
lokatritayasaMmoha- dAyinI kAmarUpiRI /
tadbalAt svasTamanasaH sarve ca munipuMgavaH // BrP_134.7 //
gOtamIM saritAM SrezWAM punar yajYAya dIkzitAH /
punas tanmaKanASAya rAkzasAH samupAgaman // BrP_134.8 //
yakzavAwAntike mAyAM dfzwvA rAkzasapuMgavAH /
tato nftyanti gAyanti hasanti ca rudanti ca // BrP_134.9 //
mAheSvarI mahAmAyA praBAveRAtidarpitA /
tezAM maDye dEtyapatiH Sambaro nAma vIryavAn // BrP_134.10 //
mAyArUpAM tu pramadAM BakzayAm Asa nArada /
tad adButam atIvAsIt tanmAyAbaladarSinAm // BrP_134.11 //
maKe viDvaMsyamAne tu te vizRuM SaraRaM yayuH /
prAdAd vizRuS cakram aTo munInAM rakzaRAya tu // BrP_134.12 //
cakraM tad rAkzasAn AjO dEtyAMS ca danujAMs taTA /
cicCeda tadBayAd eva mftA rAkzasapuMgavAH // BrP_134.13 //
fziBis tan mahAsattraM saMpUrRam aBavat tadA /
vizRoH prakzAlitaM cakraM gaNgAmBoBiH sudarSanam // BrP_134.14 //
tataH praBfti tat tIrTaM cakratIrTam udAhftam /
tatra snAnena dAnena sattrayAgaPalaM laBet // BrP_134.15 //
tatra paYca SatAny AsaMs tIrTAnAM pApahAriRAm /
tezu snAnaM taTA dAnaM pratyekaM muktidAyakam // BrP_134.16 //
{brahmovAca: }
vARIsaMgamam AKyAtaM yatra vAgISvaro haraH /
tat tIrTaM sarvapApAnAM mocanaM sarvakAmadam // BrP_135.1 //
tatra snAnena dAnena brahmahatyAdinASanam /
brahmavizRvoS ca saMvAde mahattve ca parasparam // BrP_135.2 //
tayor maDye mahAdevo jyotirmUrtir aBUt kila /
tatrEva vAg uvAcedaM dEvI putra tayoH SuBA // BrP_135.3 //
aham asmi mahAMs tatra aham asmIti vE miTaH /
dEvI vAk tAv uBO prAha yas tv asyAntaM tu paSyati // BrP_135.4 //
sa tu jyezWo Bavet tasmAn mA vAdaM kartum arhaTaH /
tadvAkyAd vizRur agamad aDo 'haM corDvam eva ca // BrP_135.5 //
tato vizRuH SIGram etya jyotiHpArSva upAviSat /
aprApyAntam ahaM prAyAM dUrAd dUrataraM mune // BrP_135.6 //
tataH SrAnto nivftto 'haM drazwum ISaM tu taM praBum /
tadEvaM mama DIr AsId dfzwaS cAnto mayA BfSam // BrP_135.7 //
asya devasya tad vizRor mama jyEzWyaM sPuwaM Bavet /
punaS cApi mama tv evaM matir AsIn mahAmate // BrP_135.8 //
satyEr vaktrEH kaTaM vakzye pIqito 'py anftaM vacaH /
nAnAviDezu pApezu nAnftAt pAtakaM param // BrP_135.9 //
satyEr vaktrEr asatyAM vA vAcaM vakzye kaTaM tv iti /
tato 'haM paYcamaM vaktraM gardaBAkftiBIzaRam // BrP_135.10 //
kftvA tenAnftaM vakzya iti DyAtvA ciraM tadA /
abravaM taM hariM tatra AsInaM jagatAM praBum // BrP_135.11 //
asya cAnto mayA dfzwas tena jyEzWyaM janArdana /
mameti vadataH pArSve uBO tO hariSaMkarO // BrP_135.12 //
ekarUpatvam ApannO sUryAcandramasAv iva /
tO dfzwvA vismito BItaS cAstavaM tAv uBAv api /
tataH krudDO jagannATO vAcaM tAm idam UcatuH // BrP_135.13 //
{hariharAv UcatuH: }
duzwe tvaM nimnagA BUyA nAnftAd asti pAtakam //* BrP_135.14 //
{brahmovAca: }
tataH sA vihvalA BUtvA nadIBAvam upAgatA /
tad dfzwvA vismito BItas tAm abravam ahaM tadA // BrP_135.15 //
yasmAd asatyam uktAsi brahmavAci sTitA satI /
tasmAd adfSyA tvaM BUyAH pAparUpAsy asaMSayam // BrP_135.16 //
etac CApaM viditvA tu tO devO praRatA tadA /
viSApatvaM prArTayantI tuzwAva ca punaH punaH // BrP_135.17 //
tatas tuzwO devadevO prArTitO tridaSArcitO /
prItyA hariharAv evaM vAcaM vAcam aTocatuH // BrP_135.18 //
{hariharAv UcatuH: }
gaNgayA saMgatA Badre yadA tvaM lokapAvanI /
tadA punar vapus te syAt pavitraM hi suSoBane // BrP_135.19 //
{brahmovAca: }
taTety uktvA sApi devI gaNgayA saMgatABavat /
BAgIraTI gOtamI ca tataS cApi svakaM vapuH // BrP_135.20 //
devI sA vyagamad brahman devAnAm api durlaBam /
gOtamyAM sEva viKyAtA nAmnA vARIti puRyadA // BrP_135.21 //
BAgIraTyAM sEva devI sarasvaty aBiDIyate /
uBayatrApi viKyAtaH saMgamo lokapUjitaH // BrP_135.22 //
sarasvatIsaMgamaS ca vARIsaMgama eva ca /
gOtamyA saMgatA devI vARI vAcA sarasvatI // BrP_135.23 //
sarvatra pUjitaM tIrTaM tatra vAcA SivaM praBum /
deveSvaraM pUjayitvA viSApam agamad yataH // BrP_135.24 //
brahmA viDUya vAgdOzwyaM svaM ca DAmAgamat punaH /
tasmAt tatra Sucir BUtvA snAtvA tatra ca saMgame // BrP_135.25 //
vAgISvaraM tato dfzwvA tAvatA muktim ApnuyAt /
dAnahomAdikaM kiMcid upavAsAdikAM kriyAm // BrP_135.26 //
yaH kuryAt saMgame puRye saMsAre na Bavet punaH /
ekonaviMSatiSataM tIrTAnAM tIrayor dvayoH /
nAnAjanmArjitASeza- pApakzayaviDAyinAm // BrP_135.27 //
{brahmovAca: }
vizRutIrTam iti KyAtaM tatra vfttam idaM SfRu /
mOdgalya iti viKyAto mudgalasya suto fziH // BrP_136.1 //
tasya BAryA tu jAbAlA nAmnA KyAtA suputriRI /
pitA fzis taTA vfdDo mudgalo lokaviSrutaH // BrP_136.2 //
tasya BAryA taTA KyAtA nAmnA BAgIraTI SuBA /
sa mOdgalyaH prAtar eva gaNgAM snAti yatavrataH // BrP_136.3 //
nityam eva tv idaM karma tasyAsIn munisattama /
gaNgAtIre kuSEr mfdBiH SamIpuzpEr aharniSam // BrP_136.4 //
gurUditena mArgeRa svamAnasasaroruhe /
AvAhanaM nityam eva vizRoS cakre sa mOdgaliH // BrP_136.5 //
tenAhUtas tvarann eti lakzmIBartA jagatpatiH /
vEnateyam aTAruhya SaNKacakragadADaraH // BrP_136.6 //
pUjitas tena fziRA sa mOdgalyena yatnataH /
prabrUte ca kaTAS citrA mOdgalyAya jagatpraBuH // BrP_136.7 //
tato 'parAhRasamaye vizRuH prAha sa mOdgalim /
yAhi vatsa svaBavanaM SrAnto 'sIti punaH punaH // BrP_136.8 //
evam uktaH sa devena vizRunA yAti sa dvijaH /
jagatpraBus tato yAti devEr yuktaH svamandiram // BrP_136.9 //
mOdgalyo 'pi taTAByetya kiMcid AdAya nityaSaH /
svam eva BavanaM vidvAn BAryAyE svArjitaM Danam // BrP_136.10 //
dadAti sa mahAvizRu- caraRAbjaparAyaRaH /
mOdgalyasya priyA sApi pativrataparAyaRA // BrP_136.11 //
SAkaM mUlaM PalaM vApi BartrAnItaM tu yatnataH /
susaMskftyApy atiTInAM bAlAnAM Bartur eva ca // BrP_136.12 //
dattvA tu BojanaM teByaH paScAd BuNkte yatavratA /
Buktavatsv aTa sarvezu rAtrO nityaM sa mOdgaliH // BrP_136.13 //
vizRoH SrutAH kaTAS citrAs teByo vakty aTa harzitaH /
evaM bahutiTe kAle vyatIte cAtivismitA /
mOdgalyasya raho BAryA BartAraM vAkyam abravIt // BrP_136.14 //
{jAbAlovAca: }
yadi te vizRur aByeti samIpaM tridaSArcitaH /
taTApi kazwam asmAkaM kasmAd iti jagatpraBum // BrP_136.15 //
tat pfcCa tvaM mahAprAjYa yadAsO vizRur eti ca /
yasmiMS ca smftamAtre tu jarAjanmarujo mftiH /
nASaM yAnti kuto dfzwe tasmAt pfcCa jagatpatim // BrP_136.16 //
{brahmovAca: }
taTety uktvA priyAvAkyAn mOdgalyo nityavad Darim /
pUjayitvA vinItaS ca papracCa sa kftAYjaliH // BrP_136.17 //
{mOdgalya uvAca: }
tvayi smfte jagannATa SokadAridryaduzkftam /
nASaM yAti vipattir me tvayi dfzwe kaTaM sTitA // BrP_136.18 //
{SrIvizRur uvAca: }
svakftaM Bujyate BUtEH sarvEH sarvatra sarvadA /
na kopi kasyacit kiMcit karoty atra hitAhite // BrP_136.19 //
yAdfSaM copyate bIjaM PalaM Bavati tAdfSam /
rasAlaH syAn na nimbasya bIjAj jAtv api kutracit // BrP_136.20 //
na kftA gOtamIsevA nArcitO hariSaMkarO /
na dattaM yES ca vipreByas te kaTaM BAjanaM SriyaH // BrP_136.21 //
tvayA na dattaM kiMcic ca brAhmaReByo mamApi ca /
yad dIyate tad eveha parasmiMS copatizWati // BrP_136.22 //
mfdBir vArBiH kuSEr mantrEH Sucikarma sadEva yat /
karoti tasmAt pUtAtmA SarIrasya ca SozaRAt // BrP_136.23 //
vinA dAnena na kvApi BogAvAptir nfRAM Bavet /
satkarmAcaraRAc CudDo viraktaH syAt tato naraH // BrP_136.24 //
tato 'pratihatajYAno jIvanmuktas tato Bavet /
sarvezAM sulaBA muktir madBaktyA ceha pUrtataH // BrP_136.25 //
Buktir dAnAdinA sarva- BUtaduHKanibarhaRAt /
aTavA lapsyase muktiM BaktyA BuktiM na lapsyase // BrP_136.26 //
{mOdgalya uvAca: }
BaktyA muktiH kaTaM BUyAd Bukter muktiH sudurlaBA /
jAtA ced dehinAM muktiH kim anyena prayojanam // BrP_136.27 //
BaktyA muktiH sarvapUjyA tAm icCeyaM jaganmaya //* BrP_136.28 //
{vizRur uvAca: }
etad evAntaraM brahman dIyate mAm anusmaran /
brAhmaRAyATavArTiByas tad evAkzayatAM vrajet // BrP_136.29 //
mAm aDyAtvATa yad dadyAt tat tanmAtraPalapradam /
tat punar dattam eveha na BogAyAtra kalpate // BrP_136.30 //
tasmAd dehi mahAbudDe BojyaM kiMcin mama Druvam /
aTavA vipramuKyAya gOtamItIram ASritaH // BrP_136.31 //
{brahmovAca: }
mOdgalyaH prAha taM vizRuM deyaM mama na vidyate /
nAnyat kiMcana dehAdi yat tat tvayi samarpitam // BrP_136.32 //
tato vizRur garutmantaM prAha SIGraM jagatpatiH /
ihAnayasva kaRiSaM mamAyaM cArpayizyati // BrP_136.33 //
tato yogyAn ayaM BogAn prApsyate manasaH priyAn /
AkarRya svAminAdizwaM taTA cakre sa pakzirAw // BrP_136.34 //
vizRuhaste kaRAn prAdAt sa mOdgalyo yatavrataH /
etasminn antare vizRur viSvakarmARam abravIt // BrP_136.35 //
{vizRur uvAca: }
yAvac cAsya kule sapta puruzAs tAvad eva tu /
BavitAro mahAbudDe tAvat kAmA manIzitAH /
gAvo hiraRyaM DAnyAni vastrARy ABaraRAni ca // BrP_136.36 //
{brahmovAca: }
yac ca kiMcin manaHprItyE loke Bavati BUzaRam /
tat sarvam Apa mOdgalyo vizRugaNgApraBAvataH // BrP_136.37 //
gfhaM gacCeti mOdgalyo vizRunoktas tato yayO /
ASrame svasya sarvardDiM dfzwvA fzir aBAzata // BrP_136.38 //
{fzir uvAca: }
aho dAnapraBAvo 'yam aho vizRor anusmftiH /
aho gaNgApraBAvaS ca kEr vicAryo mahAn ayam // BrP_136.39 //
{brahmovAca: }
mOdgalyo BAryayA sArDaM putrEH pOtrES ca banDuBiH /
pitfByAM buBuje BogAn BuktiM muktim avApa ca // BrP_136.40 //
tataH praBfti tat tIrTaM mOdgalyaM vEzRavaM taTA /
tatra snAnaM ca dAnaM ca BuktimuktiPalapradam // BrP_136.41 //
tatra SrutiH smftir vApi tIrTasya syAt kaTaMcana /
tasya vizRur Bavet prItaH pApEr muktaH suKI Bavet // BrP_136.42 //
ekAdaSa sahasrARi tIrTAnAM tIrayor dvayoH /
sarvArTadAyinAM tatra snAnadAnajapAdiBiH // BrP_136.43 //
{brahmovAca: }
lakzmItIrTam iti KyAtaM sAkzAl lakzmIvivarDanam /
alakzmInASanaM puRyam AKyAnaM SfRu nArada // BrP_137.1 //
saMvAdaS ca purA tv AsIl lakzmyAH putra daridrayA /
parasparaviroDinyAv uBe viSvaM samIyatuH // BrP_137.2 //
tAByAm avyApftaM vastu tan nAsti Buvanatraye /
mama jyEzWyaM mama jyEzWyam ity Ucatur uBe miTaH /
ahaM pUrvaM samudBUtA ity Aha Sriyam ojasA // BrP_137.3 //
{SrIlakzmIr uvAca: }
kulaM SIlaM jIvitaM vA dehinAm aham eva tu /
mayA vinA dehaBAjo jIvanto 'pi mftA iva // BrP_137.4 //
{brahmovAca: }
daridrayA ca sA proktA sarveByo hy aDikA hy aham /
muktir madASritA nityaM daridrEvaM vaco 'bravIt // BrP_137.5 //
kAmaH kroDaS ca loBaS ca mado mAtsaryam eva ca /
yatrAham asmi tatrEte na tizWanti kadAcana // BrP_137.6 //
na BayodBUtir unmAda IrzyA udDatavfttitA /
yatrAham asmi tatrEte na tizWanti kadAcana // BrP_137.7 //
daridrAyA vacaH SrutvA lakzmIs tAM pratyaBAzata //* BrP_137.8 //
{lakzmIr uvAca: }
alaMkfto mayA jantuH sarvo Bavati pUjitaH /
nirDanaH Sivatulyo 'pi sarvEr apy aBiBUyate // BrP_137.9 //
dehIti vacanadvArA dehasTAH paYca devatAH /
sadyo nirgatya gacCanti DISrIhrISAntikIrtayaH // BrP_137.10 //
tAvad guRA gurutvaM ca yAvan nArTayate param /
arTI cet puruzo jAtaH kva guRAH kva ca gOravam // BrP_137.11 //
tAvat sarvottamo jantus tAvat sarvaguRAlayaH /
namasyaH sarvalokAnAM yAvan nArTayate param // BrP_137.12 //
kazwam etan mahApApaM nirDanatvaM SarIriRAm /
na mAnayati no vakti na spfSaty aDanaM janaH // BrP_137.13 //
aham eva tataH SrezWA daridre SfRu me vacaH //* BrP_137.14 //
{brahmovAca: }
tal lakzmIvacanaM SrutvA daridrA vAkyam abravIt //* BrP_137.15 //
{daridrovAca: }
vaktuM na lakzmIr jyezWAham iti vE lajjase muhuH /
pApezu ramase nityaM vihAya puruzottamam // BrP_137.16 //
viSvastavaYcakA nityaM BavatI SlAGase kaTam /
suKaM na tAdfk tvatprAptO paScAttApo yaTA guruH // BrP_137.17 //
na taTA jAyate puMsAM surayA dAruRo madaH /
tvatsaMniDAnamAtreRa yaTA vE viduzAm api // BrP_137.18 //
sadEva ramase lakzmIH prAyas tvaM pApakArizu /
ahaM vasAmi yogyezu DarmaSIlezu sarvadA // BrP_137.19 //
SivavizRvanuraktezu kftajYezu mahatsu ca /
sadAcArezu SAntezu gurusevodyatezu ca // BrP_137.20 //
satsu vidvatsu SUrezu kftabudDizu sADuzu /
nivasAmi sadA lakzmIs tasmAj jyEzWyaM mayi sTitam // BrP_137.21 //
brAhmaRezu Sucizmatsu vratacArizu Bikzuzu /
nirBayezu vasizyAmi lakzmIs tvaM SfRu te sTitim // BrP_137.22 //
rAjavartizu pApezu nizWurezu Kalezu ca /
piSunezu ca lubDezu vikftezu SaWezu ca // BrP_137.23 //
anAryezu kftaGnezu DarmaGAtizu sarvadA /
mitradrohizv anizwezu Bagnacittezu vartase // BrP_137.24 //
{brahmovAca: }
evaM vivadamAne te jagmatur mAm uBe api /
tayor vAkyam upaSrutya mayokte te uBe api // BrP_137.25 //
mattaH pUrvatarA pfTvI ApaH pUrvatarAs tataH /
strIRAM vivAdaM tA eva striyo jAnanti netare // BrP_137.26 //
viSezataH punas tAByaH kamaRqaluBavAS ca yAH /
tatrApi gOtamI devI niScayaM kaTayizyati // BrP_137.27 //
sEva sarvArtisaMhartrI sEva saMdehakartarI /
te madvAkyAd BuvaM gatvA BUmyA ca sahite api // BrP_137.28 //
adBiS ca sahitAH sarvA gOtamIM yayur ApagAm /
BUmir Apas tayor vAkyaM gOtamyE kramaSaH sPuwam // BrP_137.29 //
sarvaM nivedayAm Asur yaTAvfttaM praRamya tAm /
daridrAyAS ca lakzmyAS ca vAkyaM maDyasTavat tadA // BrP_137.30 //
SfRvatsu lokapAlezu SfRvatyAM Buvi nArada /
SfRvatIzv apsu sA gaNgA daridrAM vAkyam abravIt /
saMpraSasya taTA lakzmIM gOtamI vAkyam abravIt // BrP_137.31 //
{gOtamy uvAca: }
brahmaSrIS ca tapaHSrIS ca yajYaSrIH kIrtisaMjYitA /
DanaSrIS ca yaSaSrIS ca vidyA prajYA sarasvatI // BrP_137.32 //
BuktiSrIS cATa muktiS ca smftir lajjA DftiH kzamA /
sidDis tuzwis taTA puzwiH SAntir Apas taTA mahI // BrP_137.33 //
ahaMSaktir aTOzaDyaH SrutiH SudDir viBAvarI /
dyOr jyotsnA ASizaH svastir vyAptir mAyA uzA SivA // BrP_137.34 //
yat kiMcid vidyate loke lakzmyA vyAptaM carAcaram /
brAhmaRezv aTa DIrezu kzamAvatsv aTa sADuzu // BrP_137.35 //
vidyAyuktezu cAnyezu BuktimuktyanusArizu /
yad yad ramyaM sundaraM vA tat tal lakzmIvijfmBitam // BrP_137.36 //
kim atra bahunoktena sarvaM lakzmImayaM jagat /
yasmin kasmiMS ca yat kiMcid utkfzwaM paridfSyate // BrP_137.37 //
lakzmImayaM tu tat sarvaM tayA hInaM na kiMcana /
atremAM sundarIM devIM sparDayantI na lajjase // BrP_137.38 //
gacCa gacCeti tAM gaNgA daridrAM vAkyam abravIt /
tataH praBfti gaNgAmBo daridrAvErakAry aBUt // BrP_137.39 //
tAvad daridrABiBavo gaNgA yAvan na sevyate /
tataH praBfti tat tIrTam alakzmInASanaM SuBam // BrP_137.40 //
tatra snAnena dAnena lakzmIvAn puRyavAn Bavet /
tIrTAnAM zaw sahasrARi tasmiMs tIrTe mahAmate /
devarzimunijuzwAnAM sarvasidDipradAyinAm // BrP_137.41 //
{brahmovAca: }
BAnutIrTam iti KyAtaM sarvasidDikaraM nfRAm /
tatredaM vfttam AKyAsye mahApAtakanASanam // BrP_138.1 //
SaryAtir iti viKyAto rAjA paramaDArmikaH /
tasya BAryA sTavizWeti rUpeRApratimA Buvi // BrP_138.2 //
maDucCandA iti KyAto vESvAmitro dvijottamaH /
puroDAs tasya nfpater brahmarziH SaminAM praBuH // BrP_138.3 //
diSo vijetuM sa jagAma rAjA BrP_138.4a
puroDasA tena nfpapravIraH BrP_138.4b
puroDasaM prAha mahAnuBAvaM BrP_138.4c
jitvA diSaS cADvani saMnivizwaH BrP_138.4d
papracCedaM kena KedaM gato 'si BrP_138.5a
hetuM vadasveti mahAnuBAva BrP_138.5b
tvam eva rAjye mama sarvamAnyaH BrP_138.5c
samastavidyAniravadyaboDaH BrP_138.5d
viDUtapApaH paritApaSUnyaH BrP_138.6a
kim anyacetA iva lakzyase tvam BrP_138.6b
jiteyam urvI vijitA narendrA BrP_138.6c
harzasya hetO mahatIha jAte BrP_138.6d
kiM tvaM kfSo me vada satyam eva BrP_138.7a
dvijAtivaryAtimahAnuBAva BrP_138.7b
saMboDya SaryAtim uvAca vipraS BrP_138.7c
CandomaDuH premamayIM priyoktim BrP_138.7d
{maDucCandA uvAca: }
SfRu BUpAla madvAkyaM BAryayA yad udIritam /
sTite yAme vayaM yAmo yAminI cArDagAminI // BrP_138.8 //
svAminI cAsya dehasya kAminI mAM pratIkzate /
smftvA tat kAminIvAkyaM SozaM yAti kalevaram /
vikAre smarasaMjAte jIvAtur nalinAnanA // BrP_138.9 //
{brahmovAca: }
vihasya cAbravId rAjA puroDasam ariMdamaH //* BrP_138.10 //
{rAjovAca: }
tvaM gurur mama mitraM ca kim AtmAnaM viqambase /
kim anena mahAprAjYa mama vAkyena mAnada /
kzaRaviDvaMsini suKe kA nAmAsTA mahAtmanAm // BrP_138.11 //
{brahmovAca: }
etad AkarRya matimAn maDucCandA vaco 'bravIt //* BrP_138.12 //
{maDucCandA uvAca: }
yatrAnukUlyaM daMpatyos trivargas tatra varDate /
na cedaM dUzaRaM rAjan BUzaRaM cAtimanyatAm // BrP_138.13 //
{brahmovAca: }
AjagAma svakaM deSaM mahatyA senayA vftaH /
parIkzArTaM ca tatprema puryAM vArttAm adIdiSat // BrP_138.14 //
diSo vijetuM SaryAtO yAte rAkzasapuMgavaH /
hatvA rasAtalaM yAto rAjAnaM sapuroDasam // BrP_138.15 //
rAjYo BAryA niScayAya pravfttA munisattama /
vArttAM SrutvA dUtamuKAn maDucCandaHpriyA punaH // BrP_138.16 //
tadEvABUd gataprARA tad vicitram ivABavat /
tasyA vfttaM tu te dfzwvA dUtA rAjYe nyavedayan // BrP_138.17 //
yat kftaM rAjapatnIBiH priyayA ca puroDasaH /
vismito duHKito rAjA punar dUtAn aBAzata // BrP_138.18 //
{rAjovAca: }
SIGraM gacCantu he dUtA brAhmaRyA yat kalevaram /
rakzantu vArttAM kuruta rAjAgantA puroDasA // BrP_138.19 //
{brahmovAca: }
iti cintAture rAjYi vAg uvAcASarIriRI //* BrP_138.20 //
{AkASavAg uvAca: }
viDAsyaty aKilaM gaNgA rAjaMs tava samIhitam /
sarvABizaNgaSamanI pAvanI Buvi gOtamI // BrP_138.21 //
{brahmovAca: }
etac CrutvA sa SaryAtir gOtamItawam ASritaH /
brAhmaReByo DanaM dattvA tarpayitvA pitFn dvijAn // BrP_138.22 //
purohitaM dvijaSrezWaM prezayitvA DanAnvitam /
anyatra tIrTe sArTezu dAnaM dehi prayatnataH // BrP_138.23 //
etat sarvaM na jAnAti rAjYaH kftyaM purohitaH /
gate tasmin gurO rAjA vESvAmitre mahAtmani // BrP_138.24 //
sarvaM balaM prezayitvA gaNgAtIre 'gnim AviSat /
ity uktvA sa tu rAjendro gaNgAM BAnuM surAn api // BrP_138.25 //
yadi dattaM yadi hutaM yadi trAtA prajA mayA /
tena satyena sA sADvI mamAyuzyeRa jIvatu // BrP_138.26 //
ity uktvAgnO pravizwe tu SaryAtO nfpasattame /
tadEva jIvitA BAryA rAjYas tasya puroDasaH // BrP_138.27 //
agnipravizwaM rAjAnaM SrutvA vismayakAraRam /
pativratAM taTA BAryAM mftAM jIvAnvitAM punaH // BrP_138.28 //
tadarTaM cApi rAjAnaM tyaktAtmAnaM viSezataH /
AtmanaS ca punaH kftyam asmaran nfpater guruH // BrP_138.29 //
aham apy agnim Avekzya uta yAsye priyAntikam /
aTaveha tapas tapsye tato niScayavAn dvijaH // BrP_138.30 //
etad evAtmanaH kftyaM manye sukftam eva ca /
jIvayAmi ca rAjAnaM tato yAmi priyAM punaH // BrP_138.31 //
etad eva SuBaM me syAt tatas tuzwAva BAskaram /
na hy anyaH kopi devo 'sti sarvABIzwaprado raveH // BrP_138.32 //
{maDucCandA uvAca: }
namo 'stu tasmE sUryAya muktaye 'mitatejase /
CandomayAya devAya oMkArArTAya te namaH // BrP_138.33 //
virUpAya surUpAya triguRAya trimUrtaye /
sTityutpattivinASAnAM hetave praBavizRave // BrP_138.34 //
{brahmovAca: }
tataH prasannaH sUryo 'BUd varayasvety aBAzata //* BrP_138.35 //
{maDucCandA uvAca: }
rAjAnaM dehi deveSa BAryAM ca priyavAdinIm /
AtmanaS ca SuBAn putrAn rAjYaS cEva SuBAn varAn // BrP_138.36 //
{brahmovAca: }
tataH prAdAj jagannATaH SaryAtiM ratnaBUzitam /
tAM ca BAryAM varAn anyAn sarvaM kzemamayaM taTA // BrP_138.37 //
tato yAtaH priyAvizwaH prItena ca puroDasA /
yayO suKI svakaM deSaM tat tu tIrTaM SuBaM smftam // BrP_138.38 //
tatra trIRi sahasrARi tIrTAni guRavanti ca /
tataH praBfti tat tIrTaM BAnutIrTam udAhftam // BrP_138.39 //
mftasaMjIvanaM cEva SAryAtaM ceti viSrutam /
mADucCandasamAKyAtaM smaraRAt pApanun mune // BrP_138.40 //
tezu snAnaM ca dAnaM ca sarvakratuPalapradam /
mftasaMjIvanaM tat syAd AyurArogyavarDanam // BrP_138.41 //
{brahmovAca: }
KaqgatIrTam iti KyAtaM gOtamyA uttare tawe /
tatra snAnena dAnena muktiBAgI Baven naraH // BrP_139.1 //
tatra vfttaM pravakzyAmi SfRu nArada yatnataH /
pElUza iti viKyAtaH kavazasya suto dvijaH // BrP_139.2 //
kuwumbaBArAt parito hy arTArTI pariDAvati /
na kimapy AsasAdAsO tato vErAgyam AsTitaH // BrP_139.3 //
atyantavimuKe dEve vyarTIBUte tu pOruze /
na vErAgyAd anyad asti paRqitasyAvalambanam // BrP_139.4 //
iti saMcintayAm Asa tadAsO niHSvasan muhuH /
kramAgataM DanaM nAsti pozyAS ca bahavo mama // BrP_139.5 //
mAnI cAtmA na kazwArho hA Dig durdEvacezwitam /
sa kadAcid vfttiyuto vfttiBiH parivartayan // BrP_139.6 //
na leBe tad DanaM vftter virAgam agamat tadA /
sevA nizidDA yA kAcid gahanA duzkaraM tapaH // BrP_139.7 //
balAd AkarzatIyaM mAM tfzRA sarvatra duzkfte /
tvayApakftam ajYAnAt tasmAt tfzRe namo 'stu te // BrP_139.8 //
evaM vicintya meDAvI tfzRACedAya kiM Bavet /
ity Alocya sa pElUzaH pitaraM vAkyam abravIt // BrP_139.9 //
{pElUza uvAca: }
jYAnAsinA kroDaloBO saMsftiM cAtidustarAm /
CedmImAM kena he tAta tam upAyaM vada praBo // BrP_139.10 //
{kavaza uvAca: }
ISvarAj jYAnam anvicCed ity ezA vEdikI SrutiH /
tasmAd ArADayeSAnaM tato jYAnam avApsyasi // BrP_139.11 //
{brahmovAca: }
taTety uktvA sa pElUzo jYAnAyeSvaram Arcayat /
tatas tuzwo maheSAno jYAnaM prAdAd dvijAtaye /
prAptajYAno mahAbudDir gATAH provAca muktidAH // BrP_139.12 //
{pElUza uvAca: }
kroDas tu praTamaM Satrur nizPalo dehanASanaH /
jYAnaKaqgena taM CittvA paramaM suKam ApnuyAt // BrP_139.13 //
tfzRA bahuviDA mAyA banDanI pApakAriRI /
CittvEtAM jYAnaKaqgena suKaM tizWati mAnavaH // BrP_139.14 //
saNgas tu paramo 'Darmo devAdInAm iti SrutiH /
asaNgasyAtmano hy asya saNgo 'yaM paramo ripuH // BrP_139.15 //
CittvEnaM jYAnaKaqgena SivEkatvam avApnuyAt /
saMSayaH paramo nASo DarmArTAnAM vinASakft // BrP_139.16 //
CittvEnaM saMSayaM jantuH paramepsitam ApnuyAt /
piSAcIva viSaty ASA nirdahaty aKilaM suKam /
pUrRAhantAsinA CittvA jIvan muktim avApnuyAt // BrP_139.17 //
{brahmovAca: }
tato jYAnam avApyAsO gaNgAtIraM samASritaH /
jYAnaKaqgena nirmohas tato muktim avApa saH // BrP_139.18 //
tataH praBfti tat tIrTaM KaqgatIrTam iti smftam /
jYAnatIrTaM ca kavazaM pElUzaM sarvakAmadam // BrP_139.19 //
ityAdizawsahasrARi tIrTAny Ahur maharzayaH /
aSezapApatApOGa- harARIzwapradAni ca // BrP_139.20 //
{brahmovAca: }
Atreyam iti viKyAtam anvindraM tIrTam uttamam /
tasya praBAvaM vakzyAmi BrazwarAjyapradAyakam // BrP_140.1 //
gOtamyA uttare tIra Atreyo BagavAn fziH /
anvAreBe 'Ta sattrARi ftvigBir muniBir vftaH // BrP_140.2 //
tasya hotABavat tv agnir havyavAhana eva ca /
evaM sattre tu saMpUrRa izwiM mAheSvarIM punaH // BrP_140.3 //
kftvESvaryam agAd vipraH sarvatra gatim eva ca /
indrasya BavanaM ramyaM svargalokaM rasAtalam // BrP_140.4 //
svecCayA yAti viprendraH praBAvAt tapasaH SuBAt /
sa kadAcid divaM gatvA indralokam agAt punaH // BrP_140.5 //
tatrApaSyat sahasrAkzaM surEH parivftaM SuBEH /
stUyamAnaM sidDasADyEH prekzantaM nftyam uttamam /
SfRvAnaM maDuraM gItam apsaroBiS ca vIjitam // BrP_140.6 //
upopavizwEH suranAyakEs tEH BrP_140.7a
saMpUjyamAnaM mahadAsanasTam BrP_140.7b
jayantam aNke viniDAya sUnuM BrP_140.7c
SacyA yutaM prAptaratiM mahizWam BrP_140.7d
satAM SaraRyaM varadaM mahendraM BrP_140.8a
samIkzya viprADipatir mahAtmA BrP_140.8b
vimohito 'sO munir indralakzmyA BrP_140.8c
samIhayAm Asa tad indrarAjyam BrP_140.8d
saMpUjito devagaREr yaTAvat BrP_140.9a
svam ASramaM vE punar AjagAma BrP_140.9b
samIkzya tAM SakrapurIM suramyAM BrP_140.9c
ratnEr yutAM puRyaguREH supUrRAm BrP_140.9d
svam ASramaM nizpraBahemavarjyaM BrP_140.10a
samIkzya vipro viramaM jagAma BrP_140.10b
samIhamAnaH surarAjyam ASu BrP_140.10c
priyAM tadovAca mahAtriputraH BrP_140.10d
{Atreya uvAca: }
BoktuM na Sakto 'smi PalAni mUlAny BrP_140.11a
anuttamAny apy atisaMskftAni BrP_140.11b
smftvAmftaM puRyatamaM ca tatra BrP_140.11c
BakzyaM ca BojyaM ca varAsanAni BrP_140.11d
stutiM ca dAnaM ca saBAM SuBAM ca BrP_140.11e
astraM ca vAsAMsi purIM vanAni BrP_140.11f
{brahmovAca: }
tato mahAtmA tapasaH praBAvAt BrP_140.12a
tvazwAram AhUya vaco baBAze BrP_140.12b
{Atreya uvAca: }
icCeyam indratvam ahaM mahAtman BrP_140.13a
kuruzva SIGraM padam Endram atra BrP_140.13b
brUze 'nyaTA cen madudIritaM tvaM BrP_140.13c
BasmIkaromy eva na saMSayo 'tra BrP_140.13d
{brahmovAca: }
tadatrivAkyAt tvaritaH prajAnAM BrP_140.14a
srazwA viBur viSvakarmA tadEva BrP_140.14b
cakAra meruM ca purIM surARAM BrP_140.14c
kalpadrumAn kalpalatAM ca Denum BrP_140.14d
cakAra vajrAdiviBUzitAni BrP_140.15a
gfhARi SuBrARy aticitritAni BrP_140.15b
cakAra sarvAvayavAnavadyAM BrP_140.15c
SacIM smarasyeva vihAraSAlAm BrP_140.15d
saBAM suDarmARam aho kzaRena BrP_140.16a
taTA cakArApsaraso manojYAH BrP_140.16b
cakAra coccEHSravasaM gajaM ca BrP_140.16c
vajrAdi cAstrARi surAn aSezAn BrP_140.16d
nivAryamARaH priyayAtriputraH BrP_140.17a
SacIsamAm AtmavaDUM cakAra BrP_140.17b
tadAtriputro 'trimuKEH sameto BrP_140.17c
vajrAdirUpaM ca cakAra cAstram BrP_140.17d
nftyAdi gItAdi ca sarvam eva BrP_140.18a
cakAra Sakrasya pure ca dfzwam BrP_140.18b
tat sarvam AsAdya tadA munIndraH BrP_140.18c
prahfzwacetAH sutarAM baBUva BrP_140.18d
ApAtaramyezv api kasya nAma BrP_140.19a
Bavaty apekzA nahi gocarezu BrP_140.19b
SrutvA ca dEtyA danujAH sametA BrP_140.19c
rakzAMsi kopena yutAni sadyaH BrP_140.19d
svargaM parityajya kuto harir BuvaM BrP_140.20a
samAgato nv eza miTaH suKAya BrP_140.20b
tasmAd vayaM yAma ito nu yodDuM BrP_140.20c
vftrasya hantAram adIrGasattram BrP_140.20d
tataH samAgatya tadAtriputraM BrP_140.21a
saMvezwayAm Asur aTAsurAs te BrP_140.21b
saMvezwayitvA puram atriputra BrP_140.21c
kftaM taTA cendrapurABiDAnam BrP_140.21d
tEr vaDyamAnaH SastrapAtEr mahadBis BrP_140.21e
tato BIto vAkyam idaM jagAda BrP_140.21f
{Atreya uvAca: }
yo jAta eva praTamo manasvAn BrP_140.22a
devo devAn kratunA paryaBUzat BrP_140.22b
yasya SuzmAd rodasI aByasetAM BrP_140.22c
nfmRasya mahnA sa janAsa indraH BrP_140.22d
{brahmovAca: }
ityAdisUktena ripUn uvAca BrP_140.23a
hariM ca tuzwAva tadAtriputraH BrP_140.23b
{Atreya uvAca: }
nAhaM harir nEva SacI madIyA BrP_140.24a
neyaM purI nEva vanaM tad Endram BrP_140.24b
sa eva cendro vftrahantA sa vajrI BrP_140.24c
sahasrAkzo gotraBid vajrabAhuH BrP_140.24d
ahaM tu vipro vedavid brahmavfndEH BrP_140.25a
samAvizwo gOtamItIrasaMsTaH BrP_140.25b
yatrAyatyAM nAdya vA sOKyahetus BrP_140.25c
tac cAkArzaM karma durdEvayogAt BrP_140.25d
{asurA UcuH: }
saMharasvedam Atreya yad indrasya viqambanam /
kzemas te BavitA satyaM nAnyaTA munisattama // BrP_140.26 //
{brahmovAca: }
tadAtreyo 'bravId vAkyaM yaTA vakzyanti mAm iha /
karomy eva mahABAgAH satyenAgniM samAlaBe // BrP_140.27 //
evam uktvA sa dEteyAMs tvazwAraM punar abravIt //* BrP_140.28 //
{Atreya uvAca: }
yat kftaM tv atra matprItyAE EndraM tvazwaH padaM tvayA /
saMharasva punaH SIGraM rakza mAM brAhmaRaM munim // BrP_140.29 //
punar dehi padaM mahyam ASramaM mfgapakziRaH /
vfkzAMS ca vAri yatrAsIn na me divyEH prayojanam /
sarvam akramam AyAtaM na suKAya manIziRAm // BrP_140.30 //
{brahmovAca: }
taTety uktvA prajAnATas tvazwA saMhftavAMs tadA /
dEtyAS ca jagmuH svasTAnaM kftvA deSam akaRwakam // BrP_140.31 //
tvazwA cApi yayO sTAnaM svakaM saMprahasann iva /
Atreyo 'pi tadA SizyEH saMvftaH saha BAryayA // BrP_140.32 //
gOtamItIram ASritya taponizWo 'KilEr vftaH /
vartamAne mahAyajYe lajjito vAkyam abravIt // BrP_140.33 //
{Atreya uvAca: }
aho mohasya mahimA mamApi BrAntacittatA /
kiM mahendrapadaM labDaM kiM mayAtra purA kftam // BrP_140.34 //
{brahmovAca: }
evaM vadantam AtreyaM lajjitaM prAbruvan surAH //* BrP_140.35 //
{surA UcuH: }
lajjAM jahi mahAbAho BavitA KyAtir uttamA /
AtreyatIrTe ye snAnaM prARinaH kuryur aYjasA // BrP_140.36 //
indrAs te BavitAro vE smaraRAt suKaBAginaH /
tatra paYca sahasrARi tIrTAny Ahur manIziRaH // BrP_140.37 //
anvindrAtreyadEteya- nAmaBiH kIrtitAni ca /
tezu snAnaM ca dAnaM ca sarvam akzayapuRyadam // BrP_140.38 //
{brahmovAca: }
ity uktvA vibuDA yAtAH saMtuzwaS cABavan muniH //* BrP_140.39 //
{brahmovAca: }
kapilAsaMgamaM nAma tIrTaM trElokyaviSrutam /
tatra nArada vakzyAmi kaTAM puRyAm anuttamAm // BrP_141.1 //
kapilo nAma tattvajYo munir AsIn mahAyaSAH /
krUraS cApi prasannaS ca tapovrataparAyaRaH // BrP_141.2 //
tapasyantaM muniSrezWaM gOtamItIram ASritam /
tam Agatya mahAtmAnaM vAmadevAdayo 'bruvan // BrP_141.3 //
hatvA venaM brahmaSApEr nazwaDarme tv arAjake /
kapilaM sidDam AcAryam Ucur munigaRAs tadA // BrP_141.4 //
{munigaRA UcuH: }
gate vede gate Darme kiM kartavyaM munISvara //* BrP_141.5 //
{brahmovAca: }
tato 'bravIn munir DyAtvA kapilas tv AgatAn munIn //* BrP_141.6 //
{kapila uvAca: }
venasyorur vimaTyo 'BUt tataH kaScid Bavizyati //* BrP_141.7 //
{brahmovAca: }
taTEva cakrur munayo venasyoruM vimaTya vE /
tatrotpanno mahApApaH kfzRo rOdraparAkramaH // BrP_141.8 //
taM dfzwvA munayo BItA nizIdasveti cAbruvan /
nizAdaH so 'Bavat tasmAn nizAdAS cABavaMs tataH // BrP_141.9 //
venabAhuM mamanTus te dakziRaM DarmasaMhitam /
tataH pfTusvaraS cEva sarvalakzaRalakzitaH // BrP_141.10 //
rAjABavat pfTuH SrImAn brahmasAmarTyasaMyutaH /
tam Agatya surAH sarve aBinandya varAY SuBAn // BrP_141.11 //
tasmE dadus taTAstrARi mantrARi guRavanti ca /
tato 'bruvan munigaRAs taM pfTuM kapilena ca // BrP_141.12 //
{munaya UcuH: }
AhAraM dehi jIveByo BuvA grastOzaDIr api //* BrP_141.13 //
{brahmovAca: }
tataH sa Danur AdAya Buvam Aha nfpottamaH //* BrP_141.14 //
{pfTur uvAca: }
ozaDIr dehi yA grastAH prajAnAM hitakAmyayA //* BrP_141.15 //
{brahmovAca: }
tam uvAca mahI BItA pfTuM taM pfTulocanam //* BrP_141.16 //
{mahy uvAca: }
mayi jIrRA mahOzaDyaH kaTaM dAtum ahaM kzamA //* BrP_141.17 //
{brahmovAca: }
tataH sakopo nfpatis tAm Aha pfTivIM punaH //* BrP_141.18 //
{pfTur uvAca: }
no ced dadAsy adya tvAM vE hatvA dAsye mahOzaDIH //* BrP_141.19 //
{BUmir uvAca: }
kaTaM haMsi striyaM rAjaY jYAnI BUtvA nfpottama /
vinA mayA kaTaM cemAH prajAH saMDArayizyasi // BrP_141.20 //
{pfTur uvAca: }
yatropakAro 'nekAnAm ekanASe Bavizyati /
na dozas tatra pfTivi tapasA DAraye prajAH // BrP_141.21 //
na dozam atra paSyAmi nAcakze 'narTakaM vacaH /
yasmin nipAtite sOKyaM bahUnAm upajAyate /
munayas tadvaDaM prAhur aSvameDaSatADikam // BrP_141.22 //
{brahmovAca: }
tato devAS ca fzayaH sAntvayitvA nfpottamam /
mahIM ca mAtaraM devIm UcuH suragaRAs tadA // BrP_141.23 //
{devA UcuH: }
BUme gorUpiRI BUtvA payorUpA mahOzaDIH /
dehi tvaM pfTave rAjYe tataH prIto Baven nfpaH /
prajAsaMrakzaRaM ca syAt tataH kzemaM Bavizyati // BrP_141.24 //
{brahmovAca: }
tato gorUpam AsTAya BUmy AsIt kapilAntike /
dudoha ca mahOzaDyo rAjA venakarodBavaH // BrP_141.25 //
yatra devAH saganDarvA fzayaH kapilo muniH /
mahIM gorUpam ApannAM narmadAyAM mahAmune // BrP_141.26 //
sarasvatyAM BAgIraTyAM godAvaryAM viSezataH /
mahAnadIzu sarvAsu duduhe 'sO payo mahat // BrP_141.27 //
sA duhyamAnA pfTunA puRyatoyABavan nadI /
gOtamyA saMgatA cABUt tad adButam ivABavat // BrP_141.28 //
tataH praBfti tat tIrTaM kapilAsaMgamaM viduH /
tatrAzwASItiH pUjyAni sahasrARi mahAmate // BrP_141.29 //
tIrTAny Ahur munigaRAH smaraRAd api nArada /
pAvanAni jagaty asmiMs tAni sarvARy anukramAt // BrP_141.30 //
{brahmovAca: }
devasTAnam iti KyAtaM tIrTaM trElokyaviSrutam /
tasya praBAvaM vakzyAmi SfRu yatnena nArada // BrP_142.1 //
purA kftayugasyAdO devadAnavasaMgare /
pravftte vA siMhiketi viKyAtA dEtyasundarI // BrP_142.2 //
tasyAH putro mahAdEtyo rAhur nAma mahAbalaH /
amfte tu samutpanne sEMhikeye ca Bedite // BrP_142.3 //
tasya putro mahAdEtyo meGahAsa iti SrutaH /
pitaraM GAtitaM SrutvA tapas tepe 'tiduHKitaH // BrP_142.4 //
tapasyantaM rAhusutaM gOtamItIram ASritam /
devAS ca fzayaH sarve tam Ucur atiBItavat // BrP_142.5 //
{devarzaya UcuH: }
tapo jahi mahAbAho yat te manasi saMsTitam /
sarvaM Bavatu nAmedaM SivagaNgAprasAdataH /
SivagaNgAprasAdena kiM nAmAsty atra durlaBam // BrP_142.6 //
{meGahAsa uvAca: }
pariBUtaH pitA pUjyo yuzmABir mama dEvatam /
tasyApi mama cAtyantaM prItiS ca kriyate yadi // BrP_142.7 //
BavadBis tapaso 'smAc ca ahaM vErAn nivartaye /
vEraniryAtanaM kAryaM putreRa pitur AdarAt /
prArTayante BavantaS cet pUrRAs tan me manoraTAH // BrP_142.8 //
{brahmovAca: }
tataH suragaRAH sarve rAhuM cakrur grahAnugam /
taM cApi meGahAsaM te cakrU rAkzasapuMgavam // BrP_142.9 //
tato 'Bavad rAhusuto nErftADipatiH praBuH /
punaS cAha surAn dEtyo mama KyAtir yaTA Bavet // BrP_142.10 //
tIrTasyAsya praBAvaS ca dAtavya iti me matiH /
taTety uktvA dadur devAH sarvam eva manogatam // BrP_142.11 //
dEtyeSvarasya devarze tannAmnA tIrTam ucyate /
devA yato 'Bavan sarve tatra sTAne mahAmate // BrP_142.12 //
devasTAnaM tu tat tIrTaM devAnAm api durlaBam /
yatra deveSvaro devo devatIrTaM tataH smftam // BrP_142.13 //
tatrAzwAdaSa tIrTAni dEtyapUjyAni nArada /
tezu snAnaM ca dAnaM ca mahApAtakanASanam // BrP_142.14 //
{brahmovAca: }
sidDatIrTam iti KyAtaM yatra sidDeSvaro haraH /
tasya praBAvaM vakzyAmi sarvasidDikaraM nfRAm // BrP_143.1 //
pulastyavaMSasaMBUto rAvaRo lokarAvaRaH /
diSo vijitya sarvAS ca somalokam ajIgamat // BrP_143.2 //
somena saha yotsyantaM daSAsyam aham abravam /
mantraM dAsye nivartasva somayudDAd daSAnana // BrP_143.3 //
ity uktvAzwottaraM mantraM SatanAmaBir anvitam /
Sivasya rAkzasendrAya prAdAM nArada SAntaye // BrP_143.4 //
niHSrIkARAM vipannAnAM nAnAkleSajuzAM nfRAm /
SaraRaM Siva evAtra saMsAre 'nyo na kaScana // BrP_143.5 //
tato nivfttaH sa ha mantriyuktas BrP_143.6a
tat somalokAj jayam Apya rakzaH BrP_143.6b
sa puzpakArUQagatiH sagarvo BrP_143.6c
lokAn punaH prApa javAd daSAsyaH BrP_143.6d
sa prekzamARo devam antarikzaM BrP_143.7a
BuvaM ca nAgAMS ca gajAMS ca viprAn BrP_143.7b
AlokayAm Asa nagaM mahAntaM BrP_143.7c
kElAsam AvAsa umApater yaH BrP_143.7d
dfzwvA smayotPulladfg adrirAjaM BrP_143.8a
sa mantriRO rAvaRa ity uvAca BrP_143.8b
{rAvaRa uvAca: }
ko vA girAv atra vasen mahAtmA BrP_143.9a
giriM nayAmy enam aTADi BUmeH BrP_143.9b
laNkAgato 'yaM girir ASu SoBAM BrP_143.9c
laNkApi satyaM Sriyam Atanoti BrP_143.9d
{brahmovAca: }
itTaM vaco rAkzasamantriRO tO BrP_143.10a
niSamya rakzoDipateS ca BAvam BrP_143.10b
na yuktam ity Ucatur izwabudDyA BrP_143.10c
niSAcaras tadvacanaM na mene BrP_143.10d
saMsTApya tat puzpakam ASu rakzaH BrP_143.11a
puplAva kElAsagireS ca mUle BrP_143.11b
hindolayAm Asa giriM daSAsyo BrP_143.11c
jYAtvA BavaH kftyam idaM cakAra BrP_143.11d
jitvA digISAMS ca sagarvitasya BrP_143.12a
kElAsam AndolayataH surAreH BrP_143.12b
aNguzWakftyEva rasAtalAdi BrP_143.12c
lokAMS ca yAtasya daSAnanasya BrP_143.12d
AlUnakAyasya giraM niSamya BrP_143.13a
vihasya devyA saha dattam izwam BrP_143.13b
tasmE prasannaH kupito 'pi SaMBur BrP_143.13c
ayuktadAteti na saMSayo 'tra BrP_143.13d
tato 'yam AvApya varAn suvIro BrP_143.14a
BavaprasAdAt kusumaM jagAma BrP_143.14b
gacCan sa laNkAM BavapUjanAya BrP_143.14c
gaNgAm agAc CaMBujawAprasUtAm BrP_143.14d
saMpUjayitvA viviDES ca mantrEr BrP_143.15a
gaNgAjalEH SaMBum adInasattvaH BrP_143.15b
asiM sa leBe SaSiKaRqaBUzAt BrP_143.15c
sidDiM ca sarvardDim aBIpsitAM ca BrP_143.15d
maddattamantraM SaSirakzaRAya BrP_143.16a
sa sADayAm Asa BavaM prapUjya BrP_143.16b
sidDe tu mantre punar eva laNkAm BrP_143.16c
ayAt sa rakzoDipatiH sa tuzwaH BrP_143.16d
tataH praBfty etad atipraBAvaM BrP_143.17a
tIrTaM mahAsidDidam izwadaM ca BrP_143.17b
samastapApOGavinASanaM ca BrP_143.17c
sidDEr aSezEH parisevitaM ca BrP_143.17d
{brahmovAca: }
paruzRIsaMgamaM ceti tIrTaM trElokyaviSrutam /
tasya svarUpaM vakzyAmi SfRu pApavinASanam // BrP_144.1 //
atrir ArADayAm Asa brahmavizRumaheSvarAn /
tezu tuzwezu sa prAha putrA yUyaM BavizyaTa // BrP_144.2 //
taTA cEkA rUpavatI kanyA mama Bavet surAH /
taTA putratvam Apus te brahmavizRumaheSvarAH // BrP_144.3 //
kanyAM ca janayAm Asa SuBAtreyIti nAmataH /
dattaH somo 'Ta durvAsAH putrAs tasya mahAtmanaH // BrP_144.4 //
agner aNgiraso jAto hy aNgArEr aNgirA yataH /
tasmAd aNgirase prAdAd AtreyIm atirocizam // BrP_144.5 //
agneH praBAvAt paruzam AtreyIM sarvadAvadat /
Atreyy api ca SuSrUzAM kurvatI sarvadABavat // BrP_144.6 //
tasyAm ANgirasA jAtA mahAbalaparAkramAH /
aNgirAH paruzaM vAdId AtreyIM nityam eva ca // BrP_144.7 //
putrAs tv ANgirasA nityaM pitaraM Samayanti te /
sA kadAcid BartfvAkyAd udvignA paruzAkzarAt /
kftAYjalipuwA dInA prAbravIc CvaSuraM gurum // BrP_144.8 //
{Atreyy uvAca: }
atrijAhaM havyavAha BAryA tava sutasya vE /
SuSrUzaRaparA nityaM putrARAM Bartur eva ca // BrP_144.9 //
patir mAM paruzaM vakti vfTEvodvIkzate ruzA /
praSADi mAM surajyezWa BartAraM mama dEvatam // BrP_144.10 //
{jvalana uvAca: }
aNgAreByaH samudBUto BartA te hy aNgirA fziH /
yaTA SAnto Baved Badre taTA nItir viDIyatAm // BrP_144.11 //
Agneyo 'gniM samAyAto tava BartA varAnane /
tadA tvaM jalarUpeRa plAvayeTA madAjYayA // BrP_144.12 //
{Atreyy uvAca: }
saheyaM paruzaM vAkyaM mA BartAgniM samAviSet /
Bartari pratikUlAnAM yozitAM jIvanena kim // BrP_144.13 //
icCeyaM SAntivAkyAni BartAraM laBate taTA //* BrP_144.14 //
{jvalana uvAca: }
agnis tv apsu SarIrezu sTAvare jaNgame taTA /
tava Bartur ahaM DAma nityaM ca janako mataH // BrP_144.15 //
yo 'haM so 'ham iti jYAtvA na cintAM kartum arhasi /
kiM cApo mAtaro devyo hy agniH SvaSura ity api /
iti budDyA viniScitya mA vizaRRA Bava snuze // BrP_144.16 //
{snuzovAca: }
Apo jananya iti yad baBAze BrP_144.17a
agner ahaM tava putrasya BAryA BrP_144.17b
kaTaM BUtvA jananI cApi BAryA BrP_144.17c
virudDam etaj jalarUpeRa nATa BrP_144.17d
{jvalana uvAca: }
AdO tu patnI BaraRAt tu BAryA BrP_144.18a
janes tu jAyA svaguREH kalatram BrP_144.18b
ityAdirUpARi biBarzi Badre BrP_144.18c
kuruzva vAkyaM madudIritaM yat BrP_144.18d
yo 'syAM prajAtaH sa tu putra eva BrP_144.19a
sA tasya mAtEva na saMSayo 'tra BrP_144.19b
tasmAd vadanti SrutitattvavijYAH BrP_144.19c
sA nEva yozit tanaye 'BijAte BrP_144.19d
{brahmovAca: }
SvaSurasya tu tad vAkyaM SrutvAtreyI tadEva tat /
AgneyaM rUpam Apannam amBasAplAvayat patim // BrP_144.20 //
uBO tO daMpatI brahman saMgatO gANgavAriRA /
SAntarUpaDarO coBO daMpatI saMbaBUvatuH // BrP_144.21 //
lakzmyA yukto yaTA vizRur umayA SaMkaro yaTA /
rohiRyA ca yaTA candras taTABUn miTunaM tadA // BrP_144.22 //
BartAraM plAvayantI sA daDArAmbumayaM vapuH /
paruzRI ceti viKyAtA gaNgayA saMgatA nadI // BrP_144.23 //
goSatArpaRajaM puRyaM paruzRIsnAnato Bavet /
tatra cANgirasAS cakrur yajYAMS ca bahudakziRAn // BrP_144.24 //
tatra trIRi sahasrARi tIrTAny AhuH purARagAH /
uBayos tIrayos tAta pfTag yAgaPalaM viduH // BrP_144.25 //
tezu snAnaM ca dAnaM ca vAjapeyADikaM matam /
viSezatas tu gaNgAyAH paruzRyA saha saMgame // BrP_144.26 //
snAnadAnAdiBiH puRyaM yat tad vaktuM na Sakyate //* BrP_144.27 //
{brahmovAca: }
mArkaRqeyaM nAma tIrTaM sarvapApavimocanam /
sarvakratuPalaM puRyam aGOGavinivAraRam // BrP_145.1 //
tasya praBAvaM vakzyAmi SfRu nArada yatnataH /
mArkaRqeyo BaradvAjo vasizWo 'triS ca gOtamaH // BrP_145.2 //
yAjYavalkyaS ca jAbAlir munayo 'nye 'pi nArada /
ete SAstrapraRetAro vedavedANgapAragAH // BrP_145.3 //
purARanyAyamImAMsA- kaTAsu parinizWitAH /
miTaH samUcur vidvAMso muktiM prati yaTAmati // BrP_145.4 //
kecij jYAnaM praSaMsanti kecit karma taToBayam /
evaM vivadamAnAs te mAm Ucur uBayaM matam // BrP_145.5 //
madIyaM tu mataM jYAtvA yayuS cakragadADaram /
tasya cApi mataM jYAtvA fzayas te mahOjasaH // BrP_145.6 //
punar vivadamAnAs te SaMkaraM prazwum udyatAH /
gaNgAyAM ca BavaM pUjya tam evArTaM SaSaMsire // BrP_145.7 //
karmaRas tu praDAnatvam uvAca tripurAntakaH /
kriyArUpaM ca taj jYAnaM kriyA sEva tad ucyate // BrP_145.8 //
tasmAt sarvARi BUtAni karmaRA sidDim ApnuyuH /
karmEva viSvatovyApi tadfte nAsti kiMcana // BrP_145.9 //
vidyAByAso yajYakftir yogAByAsaH SivArcanam /
sarvaM karmEva nAkarmI prARI kvApy atra vidyate // BrP_145.10 //
karmEva kAraRaM tasmAd anyad unmattacezwitam /
fzIRAM yatra saMvAdo yatra devo maheSvaraH // BrP_145.11 //
cakAra nirRayaM sarvaM karmaRAvApyate nfBiH /
mArkaRqaM muKyataH kftvA tato mArkaRqam ucyate // BrP_145.12 //
tIrTam fzigaRAkIrRaM gaNgAyA uttare tawe /
pitFRAM pAvanaM puRyaM smaraRAd api sarvadA // BrP_145.13 //
tatrAzwO navatis tAta tIrTAny Aha jaganmayaH /
vedena cApi tat proktam fzayo menire ca tat // BrP_145.14 //
{brahmovAca: }
yAyAtam aparaM tIrTaM yatra kAlaYjaraH SivaH /
sarvapApapraSamanaM tadvfttam ucyate mayA // BrP_146.1 //
yayAtir nAhuzo rAjA sAkzAd indra ivAparaH /
tasya BAryAdvayaM cAsIt kulalakzaRaBUzitam // BrP_146.2 //
jyezWA tu devayAnIti nAmnA SukrasutA SuBA /
SarmizWeti dvitIyA sA sutA syAd vfzaparvaRaH // BrP_146.3 //
brAhmaRy api mahAprAjYA devayAnI sumaDyamA /
yayAter aBavad BAryA sA tu SukraprasAdataH // BrP_146.4 //
SarmizWA cApi tasyEva BAryA yA vfzaparvajA /
devayAnI SukrasutA dvO putrO samajIjanat // BrP_146.5 //
yaduM ca turvasuM cEva devaputrasamAv uBO /
SarmizWA ca nfpAl leBe trIn putrAn devasaMniBAn // BrP_146.6 //
druhyuM cAnuM ca pUruM ca yayAter nfpasattamAt /
devayAnyAH sutO brahman sadfSO SukrarUpataH // BrP_146.7 //
SarmizWAyAs tu tanayAH SakrAgnivaruRapraBAH /
devayAnI kadAcit tu pitaraM prAha duHKitA // BrP_146.8 //
{devayAny uvAca: }
mama tv apatyadvitayam aBAgyAyA BfgUdvaha /
mama dAsyAH saBAgyAyA apatyatritayaM pitaH // BrP_146.9 //
tad etad anumfSyAyaM duHKam atyantam AgatA /
marizye dAnavaguro yayAtikftavipriyAt /
mAnaBaNgAd varaM tAta maraRaM hi manasvinAm // BrP_146.10 //
{brahmovAca: }
tad etat putrikAvAkyaM SrutvA SukraH pratApavAn /
kupito 'ByAyayO SIGraM yayAtim idam abravIt // BrP_146.11 //
{Sukra uvAca: }
yad idaM vipriyaM me tvaM sutAyAH kftavAn asi /
rUponmattena rAjendra tasmAd vfdDo Bavizyasi // BrP_146.12 //
na ca BoktuM na ca tyaktuM Saknoti vizayAturaH /
spfhayan manasEvAste niHSvAsocCvAsanazwaDIH // BrP_146.13 //
vfdDatvam eva maraRaM jIvatAm api dehinAm /
tasmAc CIGraM prayAhi tvaM jarAM BUpAtidurDarAm // BrP_146.14 //
{brahmovAca: }
etac CrutvA yayAtis tu SApaM Sukrasya DImataH /
kftAYjalipuwo rAjA yayAtiH Sukram abravIt // BrP_146.15 //
{yayAtir uvAca: }
nAparADye na saMkupye nEvADarmaM pravartaye /
aDarmakAriRaH pApAH SAsyA eva mahAtmanAm // BrP_146.16 //
Darmam eva carantaM vE kaTaM mAM SaptavAn asi /
devayAnI dvijaSrezWa vfTA mAM vakti kiMcana // BrP_146.17 //
tasmAn na mama viprendra SApaM dAtuM tvam arhasi /
vidvAMso 'pi hi nirdoze yadi kupyanti mohitAH /
tadA na dozo mUrKARAM dvezAgnipluzwacetasAm // BrP_146.18 //
{brahmovAca: }
yayAtivAkyAc Cukro 'pi sasmAra sutayA kftam /
asakfd vipriyaM tasya divA rAtrO pracaRqayA // BrP_146.19 //
gatakopo 'ham ity uktvA kAvyo rAjAnam abravIt //* BrP_146.20 //
{Sukra uvAca: }
jYAtaM mayAnayAkAri vipriyaM na vade 'nftam /
SApasyemaM karizyAmi SfRuzvAnugrahaM nfpa // BrP_146.21 //
yasmE putrAya saMdAtuM jarAm icCasi mAnada /
tasya sA yAtv iyaM rAjaY jarA putrAya madvarAt // BrP_146.22 //
{brahmovAca: }
punar yayAtiH SvaSuraM SukraM prAha vinItavat //* BrP_146.23 //
{yayAtir uvAca: }
yo gfhRAti mayA dattAM jarAM BaktisamanvitaH /
sa rAjA syAd dEtyaguro tad etad anumanyatAm // BrP_146.24 //
yo madvAkyaM nABinandet suto dEtyaguro dfQam /
taM Sapeyam anujYAtra dAtavyEva tvayA guro // BrP_146.25 //
{brahmovAca: }
evam astv iti rAjAnam uvAca BfgunandanaH /
tato yayAtiH svaM putram AhUyedaM vaco 'bravIt // BrP_146.26 //
{yayAtir uvAca: }
yado gfhARa me SApAj jarAM jAtAM suto BavAn /
jyezWaH sarvArTavit prOQaH putrARAM Duri saMsTitaH /
putrI tenEva janako yas tadAjYAvaSe sTitaH // BrP_146.27 //
{brahmovAca: }
nety uvAca yadus tAtaM yayAtiM BUridakziRam /
yayAtiS ca yaduM SaptvA turvasuM kAmam abravIt // BrP_146.28 //
nAgfhRAt turvasuS cApi pitrA dattAM jarAM tadA /
taM SaptvA cAbravId druhyuM gfhARemAM jarAM mama // BrP_146.29 //
druhyuS ca nEcCat tAM dattAM jarAM rUpavinASinIm /
anum apy abravId rAjA gfhARemAM jarAM mama // BrP_146.30 //
anur neti tadovAca SaptvA taM pUrum abravIt /
aBinandya tadA pUrur jarAM tAM jagfhe pituH // BrP_146.31 //
sahasram ekaM varzARAM yAvat prIto 'Bavat pitA /
yOvane yAni BogyAni vastUni viviDAni ca // BrP_146.32 //
putrayOvanasaMtuzwo yayAtir buBuje suKam /
tatas tfpto 'Bavad rAjA sarvaBogezu nAhuzaH /
tato harzAt samAhUya pUruM putram aTAbravIt // BrP_146.33 //
{yayAtir uvAca: }
tfpto 'smi sarvaBogezu yOvanena tavAnaGa /
gfhARa yOvanaM putra jarAM me dehi kaSmalAm // BrP_146.34 //
{brahmovAca: }
nety uvAca tadA pUrur jarayA kzIyate mayA /
vikArAs tAta BAvAnAM durnivArAH SarIriRAm // BrP_146.35 //
balAt kAlAgatA sahyA jarApy aKiladehiBiH /
sA ced gurUpakArAya gfhItA tyajyate kaTam // BrP_146.36 //
svIkftatyAgapApAd Di dehinAM maraRaM varam /
aTavA tu jarAM rAjaMs tapasA nASayAmy aham // BrP_146.37 //
{brahmovAca: }
evam uktvA tu pitaraM yayO gaNgAm anuttamAm /
gOtamyA dakziRe pAre tatas tepe tapo mahat // BrP_146.38 //
tataH prIto 'Bavad devaH kAlena mahatA SivaH /
lokAtItamahodAra- guRasanmaRiBUzitam /
kiM dadAmIti taM prAha pUruM sa surasattamaH // BrP_146.39 //
{pUrur uvAca: }
SApaprAptAM jarAM nATa pitur mama surADipa /
tAM nASayasva deveSa pitfSaptAMS ca kopataH /
madBrAtFY SApato muktAn kuruzva surapUjita // BrP_146.40 //
{brahmovAca: }
taTety uktvA jagannATaH SApAj jAtAM jarAM taTA /
anASayaj jagannATo BrAtFMS cakre viSApinaH // BrP_146.41 //
tataH praBfti tat tIrTaM jarArogavinASanam /
akAlajajarAdInAM smaraRAd api nASanam // BrP_146.42 //
tannAmnA cApi viKyAtaM kAlaYjaram udAhftam /
yAyAtaM nAhuzaM pOraM SOkraM SArmizWam eva ca // BrP_146.43 //
evamAdIni tIrTAni tatrAzwottaram eva ca /
SataM vidyAn mahAbudDe sarvasidDikaraM taTA // BrP_146.44 //
tezu snAnaM ca dAnaM ca SravaRaM paWanaM taTA /
sarvapApapraSamanaM BuktimuktipradaM Bavet // BrP_146.45 //
{brahmovAca: }
apsaroyugam AKyAtam apsarAsaMgamaM tataH /
tIre ca dakziRe puRyaM smaraRAt suBago Bavet // BrP_147.1 //
mukto Bavaty asaMdehaM tatra snAnAdinA naraH /
strI satI saMgame tasminn ftusnAtA ca nArada // BrP_147.2 //
vanDyApi janayet putraM trimAsAt patinA saha /
snAnadAnena vartantI nAnyaTA madvaco Bavet // BrP_147.3 //
apsaroyugam AKyAtaM tIrTaM yena ca hetunA /
tatredaM kAraRaM vakzye SfRu nArada yatnataH // BrP_147.4 //
sparDAsIn mahatI brahman viSvAmitravasizWayoH /
tapasyantaM gADisutaM brAhmaRyArTe yatavratam // BrP_147.5 //
gaNgAdvAre samAsInaM preritendreRa menakA /
taM gatvA tapaso BrazwaM kuru Badre mamAjYayA // BrP_147.6 //
tadoktendreRa sA menA viSvAmitraM tapaScyutam /
kftvA kanyAM taTA dattvA jagAmendrapuraM punaH // BrP_147.7 //
tasyAM gatAyAM sasmAra gADiputro 'KilaM kftam /
taM tu deSaM parityajya tIrTaM tu suravallaBam // BrP_147.8 //
jagAma dakziRAM gaNgAM yatra kAlaYjaro haraH /
tapasyantaM tadovAca punar indraH sahasradfk // BrP_147.9 //
urvaSIM ca tato menAM ramBAM cApi tilottamAm /
nEvety Ucur BayatrastAH punar Aha SacIpatiH // BrP_147.10 //
gamBIrAM cAtigamBIrAm uBe ye garvite tadA /
te Ucatur uBe devaM sahasrAkzaM puraMdaram // BrP_147.11 //
{gamBIrAtigamBIre UcatuH: }
AvAM gatvA tapasyantaM gADiputraM mahAdyutim /
cyAvayAvo nftyagItE rUpayOvanasaMpadA // BrP_147.12 //
yAsAm apANge hasite vAci viBramasaMpadi /
nityaM vasati paYcezus tABiH ko 'tra na jIyate // BrP_147.13 //
{brahmovAca: }
taTety ukte sahasrAkze te Agatya mahAnadIm /
dadfSAte tapasyantaM viSvAmitraM mahAmunim // BrP_147.14 //
mftyor api durADarzaM BUmisTam iva DUrjawim /
sahasram ekaM varzARAm IkzituM na ca SaknutaH // BrP_147.15 //
dUre sTite nftyagIta- cAwukArarate tadA /
vilokya muniSArdUlas tataH kopAkulo 'Bavat // BrP_147.16 //
pratIpAcaraRaM dfzwvA kroDaH kasya na jAyate /
nispfho 'pi mahAbAhus tam indraM prahasann iva // BrP_147.17 //
AByAM muktaH sahasrAkzo hy apsaroByAM bruvann iva /
SaSApa te sa gADeyo dravarUpe BavizyaTaH // BrP_147.18 //
dravituM mAM samAyAte yatas tv iha tato laGu /
tataH prasAditas tAByAM SApamokzaM cakAra saH // BrP_147.19 //
BavetAM divyarUpe vAM gaNgayA saMgate yadA /
tacCApAt te nadIrUpe tatkzaRAt saMbaBUvatuH // BrP_147.20 //
apsaroyugam AKyAtaM nadIdvayam ato 'Bavat /
tAByAM parasparaM cApi tAByAM gaNgAsusaMgamaH // BrP_147.21 //
sarvalokezu viKyAto BuktimuktipradaH SivaH /
tatrAste dfzwa evAsO sarvasidDipradAyakaH // BrP_147.22 //
tatra snAtvA tu taM dfzwvA mucyate sarvabanDanAt //* BrP_147.23 //
{brahmovAca: }
kowitIrTam iti KyAtaM gaNgAyA dakziRe tawe /
yasyAnusmaraRAd eva sarvapApEH pramucyate // BrP_148.1 //
yatra kowISvaro devaH sarvaM kowiguRaM Bavet /
kowidvayaM tatra pUrRaM tIrTAnAM SuBadAyinAm // BrP_148.2 //
tatra vyuzwiM pravakzyAmi SfRu nArada tanmanAH /
kaRvasya tu suto jyezWo bAhlIka iti viSrutaH // BrP_148.3 //
kARvaS ceti janEH KyAto vedavedANgapAragaH /
izwIH pArvAyaRAnIr yAH saBAryo vedapAragaH // BrP_148.4 //
kurvann Aste sa gOtamyAs tIrasTo lokapUjitaH /
prAtaHkAle saBAryo 'sO juhvad agnO samAhitaH // BrP_148.5 //
sarvadAste kadAcit tu havanAya samudyataH /
ekAhutiM sa hutvA tu samidDe havyavAhane // BrP_148.6 //
AhutyantaradAnAya havir dravyaM kare 'grahIt /
etasminn antare vahnir upaSAnto 'Bavat tadA // BrP_148.7 //
tataS cintAparaH kARvaH kartavyaM kiM Baved iti /
antar vicArayAm Asa vizAdaM paramaM gataH // BrP_148.8 //
AhutyoS ca dvayor maDya upaSAnto hutASanaH /
agnyantaram upAdeyaM vEdikaM lOkikaM taTA // BrP_148.9 //
kva hozyaM syAd dvitIyaM tu Ahutyantaram eva ca /
evaM mImAMsamAne tu dEvI vAg abravIt tadA // BrP_148.10 //
agnyantaraM nEva te 'tra upAdeyaM Bavizyati /
yAni tatra Bavizyanti SakalAni samIpataH // BrP_148.11 //
arDadagDezu kAzWezu viprarAja prahUyatAm /
nety uvAca tadA kARvaH sEva vAg abravIt punaH // BrP_148.12 //
agneH putro hiraRyas tu pitA putraH sa eva tu /
putre dattaM priyAyEva pituH prItyE Bavizyati // BrP_148.13 //
pitre deyaM sute dadyAt kowiprItiguRaM Bavet /
dEvI vAg abravId evaM tataH sarve maharzayaH // BrP_148.14 //
niScitya DarmasarvasvaM taTA cakrur yaToditam /
etaj jYAtvA jagaty atra putre dattaM pitur Bavet // BrP_148.15 //
apatyAdyupakAreRa pitroH prItir yaTA Bavet /
taTA nAnyena kenApi jagaty etad Di viSrutam // BrP_148.16 //
suprasidDaM jagaty etat sarvalokezu pUjitam /
tasmin datte Bavet puRyaM sarvaM kowiguRaM suta // BrP_148.17 //
manoglAninivfttiS ca jAyate ca mahat suKam /
punar apy Aha sA vARI kARve 'smiMs tIrTa uttame // BrP_148.18 //
aBavat tan mahat tIrTaM kARva puRyapraBAvataH /
lokatrayASrayASeza- tIrTeByo 'pi mahAPalam // BrP_148.19 //
snAnadAnAdikaM kiMcid BaktyA kurvan samAhitaH /
PalaM prApsyasy aSezeRa sarvaM kowiguRaM mune // BrP_148.20 //
yat kiMcit kriyate cAtra snAnadAnAdikaM narEH /
sarvaM kowiguRaM vidyAt kowitIrTaM tato viduH // BrP_148.21 //
yatrEtad vfttam AgneyaM kARvaM pOtraM hiraRyakam /
vARIsaMjYaM kowitIrTaM kowitIrTaPalaM yataH // BrP_148.22 //
kowitIrTasya mAhAtmyam atra vaktuM na Sakyate /
vAcaspatipraBftiBir aTavAnyEH surEr api // BrP_148.23 //
yatrAnuzWIyamAnaM hi sarvaM karma yaTA taTA /
godAvaryAH prasAdena sarvaM kowiguRaM Bavet // BrP_148.24 //
kowitIrTe dvijAgryAya gAm ekAM yaH prayacCati /
tasya tIrTasya mAhAtmyAd gokowiPalam aSnute // BrP_148.25 //
tasmiMs tIrTe Sucir BUtvA BUmidAnaM karoti yaH /
SradDAyuktena manasA syAt tatkowiguRottaram // BrP_148.26 //
sarvatra gOtamItIre pitFRAM dAnam uttamam /
viSezataH kowitIrTe tad anantaPalapradam /
atrEkanyUnapaYcASat tIrTAni munayo viduH // BrP_148.27 //
{brahmovAca: }
nArasiMham iti KyAtaM gaNgAyA uttare tawe /
tasyAnuBAvaM vakzyAmi sarvarakzAviDAyakam // BrP_149.1 //
hiraRyakaSipuH pUrvam aBavad balinAM varaH /
tapasA vikrameRApi devAnAm aparAjitaH // BrP_149.2 //
hariBaktAtmajadveza- kaluzIkftamAnasaH /
AvirBUya saBAstamBAd viSvAtmatvaM pradarSayan // BrP_149.3 //
taM hatvA narasiMhas tat- sEnyam adrAvayat tadA /
sarvAn hatvA mahAdEtyAn krameRAjO mahAmfgaH // BrP_149.4 //
rasAtalasTAY SatrUMS ca jitvA svarlokam IyivAn /
tatra jitvA BuvaM gatvA dEtyAn hatvA nagasTitAn // BrP_149.5 //
samudrasTAn nadIsaMsTAn grAmasTAn vanavAsinaH /
nAnArUpaDarAn dEtyAn nijaGAna mfgAkftiH // BrP_149.6 //
AkASagAn vAyusaMsTAY jyotirlokam upAgatAn /
vajrapAtADikanaKaH samudDUtamahAsawaH // BrP_149.7 //
dEtyagarBasrAvigarjI nirjitASezarAkzasaH /
mahAnAdEr vIkzitES ca pralayAnalasaMniBEH // BrP_149.8 //
capewEr aNgavikzepEr asurAn paryacUrRayat /
evaM hatvA bahuviDAn gOtamIm agamad DariH // BrP_149.9 //
svapadAmbujasaMBUtAM manonayananandinIm /
tatrAmbarya iti KyAto daRqakADipate ripuH // BrP_149.10 //
devAnAM durjayo yodDA balena mahatAvftaH /
tenABavan mahArOdraM BIzaRaM lomaharzaRam // BrP_149.11 //
SastrAstravarzaRaM yudDaM hariRA dEtyasUnunA /
nijaGAna hariH SrImAMs taM ripuM hy uttare tawe // BrP_149.12 //
gaNgAyAM nArasiMhaM tu tIrTaM trElokyaviSrutam /
snAnadAnAdikaM tatra sarvapApagrahArdanam // BrP_149.13 //
sarvarakzAkaraM nityaM jarAmaraRavAraRam /
yaTA surARAM sarvezAM na kopi hariRA samaH // BrP_149.14 //
tIrTAnAm apy aSezARAM taTA tat tIrTam uttamam /
tatra tIrTe naraH snAtvA kuryAn nfharipUjanam // BrP_149.15 //
svarge martye tale vApi tasya kiMcin na durlaBam /
ityAdy azwO mune tatra mahAtIrTAni nArada // BrP_149.16 //
pfTak pfTak tIrTakowi- Palam Ahur manIziRaH /
aSradDayApi yannAmni smfte sarvAGasaMkzayaH // BrP_149.17 //
Bavet sAkzAn nfsiMho 'sO sarvadA yatra saMsTitaH /
tat tIrTasevAsaMjAtaM PalaM kEr iha varRyate // BrP_149.18 //
yaTA na devo nfharer aDikaH kvApi vartate /
taTA nfsiMhatIrTena samaM tIrTaM na kutracit // BrP_149.19 //
{brahmovAca: }
pESAcaM tIrTam AKyAtaM gaNgAyA uttare tawe /
piSAcatvAt purA vipro muktim Apa mahAmate // BrP_150.1 //
suyavasyAtmajo loke jIgartir iti viSrutaH /
kuwumbaBAraduHKArto durBikzeRa tu pIqitaH // BrP_150.2 //
maDyamaM tu SunaHSepaM putraM brahmavidAM varam /
vikrItavAn kzatriyAya vaDAya bahulEr DanEH // BrP_150.3 //
kiM nAmApadgataH pApaM nAcaraty api paRqitaH /
Samitftve DanaM cApi jagfhe bahulaM muniH // BrP_150.4 //
vidAraRArTaM ca DanaM jagfhe brAhmaRADamaH /
tato 'pratisamADeya- mahAroganipIqitaH // BrP_150.5 //
sa mftaH kAlaparyAye narakezv aTa pAtitaH /
BogAd fte na kzayo 'sti prAktanAnAm ihAMhasAm // BrP_150.6 //
kiMkarEr yamavAkyena bahuyonyantaraM gataH /
tataH piSAco hy aBavad dAruRo dAruRAkftiH // BrP_150.7 //
SuzkakAzWezv aTAraRye nirjale nirjane taTA /
grIzme grIzmadavavyApte kzipyate yamakiMkarEH // BrP_150.8 //
kanyAputramahIvAji- gavAM vikrayakAriRaH /
narakAn na nivartante yAvad ABUtasaMplavam // BrP_150.9 //
svakftAGavipAkena dAruREr yamakiMkarEH /
saMGAte pacyamAno 'sO rurodoccEH kftaM smaran // BrP_150.10 //
paTi gacCan kadAcit sa jIgarter maDyamaH sutaH /
SuSrAva rudato vARIM piSAcasya muhur muhuH // BrP_150.11 //
putrakretur brahmahantur jIgartes tu pitus tadA /
pApinaH putravikretur brahmahantuH pituS ca tAm // BrP_150.12 //
SunaHSepas tadovAca ko BavAn atiduHKitaH /
jIgartir abravId duHKAc CunaHSepapitA hy aham // BrP_150.13 //
pApIyasIM kriyAM kftvA yoniM prApto 'smi dAruRAm /
narakezv aTa pakvaS ca punaH prApto 'ntarAlakam /
ye ye duzkftakarmARas tezAM tezAm iyaM gatiH // BrP_150.14 //
jIgartiputras tam uvAca duHKAt BrP_150.15a
so 'haM sutas te mama dozeRa tAta BrP_150.15b
vikrItvA mAM narakAn evam Aptas BrP_150.15c
tataH karizye svargataM tvAm idAnIm BrP_150.15d
evaM pratijYAya sa gADiputra BrP_150.16a
putratvam Apto 'Ta munipravIraH BrP_150.16b
gaNgAm aBiDyAya pituS ca lokAn BrP_150.16c
anuttamAn IhamAno jagAma BrP_150.16d
aSezaduHKAnalaDUpitAnAM BrP_150.17a
nimajjatAM mohamahAsamudre BrP_150.17b
SarIriRAM nAnyad aho trilokyAm BrP_150.17c
AlambanaM vizRupadIM vihAya BrP_150.17d
evaM viniScitya munir mahAtmA BrP_150.18a
samuddiDIrzuH pitaraM sa durgateH BrP_150.18b
Sucis tato gOtamIm ASu gatvA BrP_150.18c
tatra snAtvA saMsmaraY CaMBuvizRU BrP_150.18d
dadO jalaM pretarUpAya pitre BrP_150.19a
piSAcarUpAya suduHKitAya BrP_150.19b
taddAnamAtreRa tadEva pUto BrP_150.19c
jIgartir AvApa vapuH supuRyam BrP_150.19d
vimAnayuktaH surasaMGajuzwaM BrP_150.20a
vizRoH padaM prApa sutapraBAvAt BrP_150.20b
gaNgApraBAvAc ca hareS ca SaMBor BrP_150.20c
viDAtur arkAyutatulyatejAH BrP_150.20d
tataH praBfty etad atiprasidDaM BrP_150.21a
pESAcanASaM ca mahAgadaM ca BrP_150.21b
mahAnti pApAni ca nASam ASu BrP_150.21c
prayAnti yasya smaraRena puMsAm BrP_150.21d
tIrTasya cedaM gaditaM tavAdya BrP_150.22a
mAhAtmyam etat triSatAni yatra BrP_150.22b
tIrTAny aTAnyAni Bavanti Bukti BrP_150.22c
muktipradAyIni kim anyad atra BrP_150.22d
sarvasidDidam AKyAtam ityAdy atra Satatrayam /
tIrTAnAM munijuzwAnAM smaraRAd apy aBIzwadam // BrP_150.23 //
{brahmovAca: }
nimnaBedam iti KyAtaM sarvapApapraRASanam /
gaNgAyA uttare pAre tIrTaM trElokyaviSrutam // BrP_151.1 //
yasya saMsmaraRenApi sarvapApakzayo Bavet /
vedadvIpaS ca tatrEva darSanAd vedavid Bavet // BrP_151.2 //
urvaSIM cakame rAjA ElaH paramaDArmikaH /
ko na moham upAyAti vilokya madirekzaRAm // BrP_151.3 //
sA prAyAd yatra rAjAsO GftaM stokaM samaSnute /
AnagnadarSanAt kftvA tasyAH kAlAvaDiM nfpaH // BrP_151.4 //
tAM svIcakAra lalanAM yUnAM ramyAM navAM navAm /
suptAyAM Sayane tasyAM samuttasTO purUravAH // BrP_151.5 //
vilokya taM vivasanaM tadEvAsO vinirgatA /
vidyuccaYcalacittAnAM kva sTEryaM nanu yozitAm // BrP_151.6 //
IkzAM cakre sa SarvaryAM vivastro vismito mahAn /
etasminn antare rAjA yudDAyAgAd ripUn prati // BrP_151.7 //
tAY jitvA punar apy AgAd devalokaM supUjitam /
sa cAgatya mahArAjo vasizWAc ca puroDasaH // BrP_151.8 //
urvaSyA gamanaM SrutvA tato duHKasamanvitaH /
na juhoti na cASnAti na SfRoti na paSyati // BrP_151.9 //
etasminn antare tatra mftAvasTaM nfpottamam /
boDayAm Asa vAkyES ca hetuBUtEH purohitaH // BrP_151.10 //
{vasizWa uvAca: }
sA mftAdya mahArAja mA vyaTasva mahAmate /
evaM sTitaM tu mA tvAM vE aSivAH spfSyur ASugAH // BrP_151.11 //
na vE strERAni jAnIze hfdayAni mahAmate /
SAlAvfkARAM yAdFMSi tasmAt tvaM BUpa mA SucaH // BrP_151.12 //
ko nAma loke rAjendra kAminIBir na vaYcitaH /
vaYcakatvaM nfSaMsatvaM caYcalatvaM kuSIlatA // BrP_151.13 //
iti svABAvikaM yAsAM tAH kaTaM suKahetavaH /
kAlena ko na nihataH ko 'rTI gOravam AgataH // BrP_151.14 //
SriyA na BrAmitaH ko vA yozidBiH ko na KaRqitaH /
svapnamAyopamA rAjan madaviplutacetasaH // BrP_151.15 //
suKAya yozitaH kasya jYAtvEtad vijvaro Bava /
vihAya SaMkaraM vizRuM gOtamIM vA mahAmate /
duHKinAM SaraRaM nAnyad vidyate Buvanatraye // BrP_151.16 //
{brahmovAca: }
etac CrutvA tato rAjA duHKaM saMhftya yatnataH /
gOtamyA maDyasaMsTo 'sAv ElaH paramaDArmikaH // BrP_151.17 //
tatra cArADayAm Asa SivaM devaM janArdanam /
brahmARaM BAskaraM gaNgAM devAn anyAMS ca yatnataH // BrP_151.18 //
yo vipanno na tIrTAni devatAS ca na sevate /
sa kAlavaSago jantuH kAM daSAm anuyAsyati // BrP_151.19 //
tadISvarEkaSaraRo gOtamIsevanotsukaH /
parAM SradDAm upagataH saMsArAsTAparANmuKaH // BrP_151.20 //
Ije yajYAMS ca bahulAn ftvigBir bahudakziRAn /
vedadvIpo 'Bavat tena yajYadvIpaH sa ucyate // BrP_151.21 //
pOrRamAsyAM tu SarvaryAM tatrAyAti sadorvaSI /
tasya dIpasya yaH kuryAt pradakziRam aTo naraH // BrP_151.22 //
pradakziRIkftA tena pfTivI sAgarAmbarA /
vedAnAM smaraRaM tatra yajYAnAM smaraRaM taTA // BrP_151.23 //
sukftI tatra yaH kuryAd vedayajYaPalaM laBet /
ElatIrTaM tu taj jYeyaM tad eva ca purUravam // BrP_151.24 //
vAsizWaM cApi tat tu syAn nimnaBedaM tad ucyate /
Ele rAjYi na kiMcit syAn nimnaM sarvezu karmasu // BrP_151.25 //
yad etan nimnam urvaSyAM sarvaBAvena vartanam /
tac cApi BeditaM nimnaM vasizWena ca gaNgayA // BrP_151.26 //
nimnaBedam aBUt tena dfzwAdfzwezwasidDidam /
tatra sapta SatAny Ahus tIrTAni guRavanti ca // BrP_151.27 //
tezu snAnaM ca dAnaM ca sarvakratuPalapradam /
snAnaM kftvA nimnaBede yaH paSyati surAn imAn // BrP_151.28 //
iha cAmutra vA nimnaM na kiMcit tasya vidyate /
sarvonnatim avApyAsO modate divi Sakravat // BrP_151.29 //
{brahmovAca: }
nandItawam iti KyAtaM tIrTaM vedavido viduH /
tasya praBAvaM vakzyAmi SfRu yatnena nArada // BrP_152.1 //
atriputro mahAtejAS candramA iti viSrutaH /
sarvAn vedAMS ca viDivad DanurvedaM yaTAviDi // BrP_152.2 //
aDItya jIvAt sarvAS ca vidyAS cAnyA mahAmate /
gurupUjAM karomIti jIvam Aha sa candramAH /
bfhaspatis tadA prAha candraM SizyaM mudAnvitaH // BrP_152.3 //
{bfhaspatir uvAca: }
mama priyA tu jAnIte tArA ratisamapraBA //* BrP_152.4 //
{brahmovAca: }
prazwuM tAM ca tadA prAyAd antar veSma sa candramAH /
tArAM tArAmuKIM dfzwvA jagfhe tAM kareRa saH // BrP_152.5 //
svaveSma prati tAM loBAd balAd Akarzayat tadA /
tAvad DEryaniDir jYAnI matimAn vijitendriyaH // BrP_152.6 //
yAvan na kAminInetra- vAgurABir nibaDyate /
viSezato rahaHsaMsTAM kAminIm AyatekzaRAm // BrP_152.7 //
vilokya na mano yAti kasya kAmezu vaSyatAm /
ata evAnyapuruza- darSanaM na kadAcana // BrP_152.8 //
kulavaDvA rahaH kAryaM BItayA SIlavipluteH /
vijYAya tat parijanAt sahasotTAya nirgataH // BrP_152.9 //
dfzwvA tad duzkftaM karma bfhaspatir udAraDIH /
SaSApa kopAc cAkzipya vAgBir vipriyakAriBiH // BrP_152.10 //
parABiBUtAm Alokya kAntAM kaH soQum ISvaraH /
yuyuDe tena jIvo 'pi devaS candramasA ruzA // BrP_152.11 //
na SApEr hanyate candro nAyuDEH suramantritEH /
bfhaspatipraRItES ca na mantrEr hanyate SaSI // BrP_152.12 //
tadA candras tu tAM tArAM nItvA saMsTApya mandire /
buBuje bahuvarzARi rohiRIM cAkutoBayaH // BrP_152.13 //
na jIyeta tadA devEr na kopEH SApamantrakEH /
na rAjaBir na fziBir na sAmnA BedadaRqanEH // BrP_152.14 //
yadA BAryAM na leBe 'sO guruH sarvaprayatnataH /
sarvopAyakzaye jIvas tadA nItim aTAsmarat // BrP_152.15 //
apamAnaM puraskftya mAnaM kftvA tu pfzWataH /
svArTam udDarate prAjYaH svArTaBraMSo hi mUrKatA // BrP_152.16 //
sADyaM kenApy upAyena jAnadBiH puruzEH Palam /
vfTABimAninaH SIGraM vipadyante vimohitAH // BrP_152.17 //
evaM niScitya meDAvI SukraM gatvA nyavedayat /
tam AgataM kavir jYAtvA saMmAnenAByanandayat // BrP_152.18 //
upavizwaM suviSrAntaM pUjitaM ca yaTAviDi /
paryapfcCad dEtyagurus tadAgamanakAraRam // BrP_152.19 //
gfhAgatasya vimuKAH Satravo 'py uttamA nahi /
tasmE sa vistareRAha BAryAharaRam AditaH // BrP_152.20 //
bfhaspates tadA vAkyaM SrutvA kopAnvitaH kaviH /
aparADaM tu candrasya mene Sizyasya nArada /
atikramam imaM SrutvA kopAt kavir aTAbravIt // BrP_152.21 //
{Sukra uvAca: }
tadA Bokzye tadA pAsye tadA svapsye tadA vade /
yadAnaye priyAM BrAtas tava BAryAM parArditAm // BrP_152.22 //
tAm AnIya BavaM pUjya candraM SaptvA gurudruham /
paScAd Bokzye mahAbAho SfRu vAcaM graheSvara // BrP_152.23 //
{brahmovAca: }
evam uktvA sa jIvena dEtyAcAryo jagAma ha /
Sivam ArADya yatnena paraM sAmarTyam AptavAn // BrP_152.24 //
varAn avApya viviDAY SaMkarAd BAvapUjitAt /
SivaprasAdAt kiM nAma dehinAm iha durlaBam // BrP_152.25 //
jagAma Sukro jIvena tArayA yatra candramAH /
vartate taM SaSApoccEH SfRu tvaM candra me vacaH // BrP_152.26 //
yasmAt pApataraM karma tvayA pApa madAt kftam /
kuzWI BUyAs tataS candraM SaSApEvaM ruzA kaviH // BrP_152.27 //
kaviSApapradagDo 'BUt tadEva mfgalAYCanaH /
prApuH kzayaM na ke nAma gurusvAmisaKidruhaH // BrP_152.28 //
tatyAja tAM sa candro 'pi tAM tArAM jagfhe kaviH /
Sukro 'pi devAn AhUya fzIn pitfgaRAMs taTA // BrP_152.29 //
nadIr nadAMS ca viviDAn ozaDIS ca pativratAH /
tataH saMprazwum AreBe tArAvfttavinizkrayam // BrP_152.30 //
tataH SrutiH surAn Aha gOtamyAM Baktitas tv iyam /
snAnaM karotu jIvena tArA pUtA Bavizyati // BrP_152.31 //
rahasyam etat paramaM na kaTyaM yasya kasyacit /
sarvAsv api daSAsv eha SaraRaM gOtamI nfRAm // BrP_152.32 //
taTAkaroc cEva tArA BartrA snAnaM yaTAviDi /
puzpavfzwir aBUt tatra jayaSabdo vyavartata // BrP_152.33 //
punar vE devA adaduH punar manuzyA uta /
rAjAnaH satyaM kfRvAnA brahmajAyAM punar daduH // BrP_152.34 //
punar dattvA brahmajAyAM kftAM devEr akalmazAm /
sarvaM kzemam aBUt tatra tasmAt tIrTaM mahAmune // BrP_152.35 //
punar dattvA brahmajAyAM kftAM devEr akalmazAm BrP_152.36a
sarvaM kzemam aBUt tatra tasmAt tIrTaM mahAmune BrP_152.36b
tad aBUt sakalAGOGaDvaMsanaM sarvakAmadam BrP_152.36c
AnandaM kzemam aBavat surARAm asurAriRAm BrP_152.36d
bfhaspateS ca Sukrasya tArAyAS ca viSezataH /
paramAnandam Apanno gurur gaNgAm aBAzata // BrP_152.37 //
{gurur uvAca: }
tvaM gOtami sadA pUjyA sarvezAm api muktidA /
viSezatas tu siMhasTe mayi trElokyapAvanI // BrP_152.38 //
Bavizyasi saricCrezWe sarvatIrTEH samanvitA /
yAni kAni ca tIrTAni svargamftyurasAtale /
tvAM snAtuM tAni yAsyanti mayi siMhasTite 'mbike // BrP_152.39 //
{brahmovAca: }
DanyaM yaSasyam Ayuzyam ArogyaSrIvivarDanam /
sOBAgyESvaryajananaM tIrTam AnandanAmakam // BrP_152.40 //
tatra paYca sahasrARi tIrTAny Aha sa gOtamaH /
smaraRAt paWanAd vApi izwEH saMyujyate sadA // BrP_152.41 //
SivasyAtra nivizwasya nandI gaNgAtawe 'niSam /
sAkzAc caraty asO Darmas tasmAn nandItawaM smftam /
Anandam api tat tIrTaM sarvAnandavivarDanAt // BrP_152.42 //
{brahmovAca: }
BAvatIrTam iti proktaM yatra sAkzAd BavaH sTitaH /
aSezajagadantasTo BUtAtmA saccidAkftiH // BrP_153.1 //
tatremAM SfRu vakzyAmi kaTAM puRyatamAM SuBAm /
sUryavaMSakaraH SrImAn kzatriyARAM DuraMDaraH // BrP_153.2 //
prAcInabarhir AKyAtaH sarvaDarmezu pAragaH /
tisraH kowyo 'rDakowiS ca varzARAM rAjya AsTitaH // BrP_153.3 //
tasyedfSaM vrataM cAsId yad ahaM yOvanacyutaH /
BaveyaM priyayA vApi putrEr vA priyavastuBiH // BrP_153.4 //
viyujyeyaM tato rAjyaM tyakzye 'haM nAtra saMSayaH /
vivekinAM kulInAnAm idam evocitaM nfRAm // BrP_153.5 //
sTIyate vijane kvApi viraktEr viBavakzaye /
tasmin praSAsati mahIM na viyogaH priyEH kvacit // BrP_153.6 //
nADivyADI na durBikzaM na banDukalaho nfRAm /
tasmiY SAsati rAjyaM tu na ca kaScid viyujyate // BrP_153.7 //
tataH putrArTam akarod yajYaM rAjA mahAmatiH /
tataH prasanno BagavAn varaM prAdAd yaTepsitam // BrP_153.8 //
gOtamItIrasaMsTAya rAjYe devo maheSvaraH /
putraM dehIti rAjA vE BavaM prAha sa BAryayA // BrP_153.9 //
BavaH prAha nfpaM prItyA paSya netraM tftIyakam /
tataH paSyati rAjendre BavasyAkzi tu mAnada // BrP_153.10 //
cakzurdIptyABavat putro mahimA nAma viSrutaH /
yenAkAri stutiH puRyA mahimna iti viSrutA // BrP_153.11 //
kim alaByaM Bagavati prasanne tripurAntake /
yaM nityam anuvartante haribrahmAdayaH surAH // BrP_153.12 //
prAptaputraS ca nfpatis tIrTaSrEzWyam ayAcata /
mahApApamahAroga- mahAvyasaninAM nfRAm // BrP_153.13 //
nAnAvipadgaRArtAnAM sarvABimatalabDaye /
prAdAj jyEzWyaM BavaS cApi BAvatIrTaM tad ucyate // BrP_153.14 //
tatra snAnena dAnena sarvAn kAmAn avApnuyAt /
BavaprasAdAd aBavat sutaH prAcInabarhizaH // BrP_153.15 //
mahimA gOtamItIre BAvatIrTaM tad ucyate /
tatra saptati tIrTAni puRyAny aKiladAni ca // BrP_153.16 //
{brahmovAca: }
sahasrakuRqam AKyAtaM tIrTaM vedavido viduH /
yasya smaraRamAtreRa suKI saMpadyate naraH // BrP_154.1 //
purA dASaraTI rAmaH setuM badDvA mahArRave /
laNkAM dagDvA ripUn hatvA rAvaRAdIn raRe SarEH // BrP_154.2 //
vEdehIM ca samAsAdya rAmo vacanam abravIt /
paSyatsu lokapAlezu tasyAcArye puraH sTite // BrP_154.3 //
agnO SudDigatAM sItAM rAmo lakzmaRasaMniDO /
ehi vEdehi SudDAsi aNkam AroQum arhasi // BrP_154.4 //
nety uvAca tadA SrImAn aNgado hanumAMs taTA /
ayoDyAyAM tu vEdehi sArDaM yAmaH suhfjjanEH // BrP_154.5 //
tatra SudDim avApyATa punar BrAtfzu mAtfzu /
lOkikezv api paSyatsu tataH SudDA nfpAtmajA // BrP_154.6 //
ayoDyAyAM supuRye 'hni aNkam AroQum arhasi /
asyAS caritravizaye saMdehaH kasya jAyate // BrP_154.7 //
lokApavAdas tad api nirasyaH svajanezu hi /
tayor vAkyam anAdftya lakzmaRaH saviBIzaRaH // BrP_154.8 //
rAmaS ca jAmbavAMS cEva tAm Ahvayan nfpAtmajAm /
svastIty uktA devatABI rAjYo 'NkaM cAruroha sA // BrP_154.9 //
muditAs te yayuH SIGraM puzpakeRa virAjatA /
ayoDyAM nagarIM prApya taTA rAjyaM svakaM tu yat // BrP_154.10 //
muditAs te 'Bavan sarve sadA rAmAnuvartinaH /
tataH katipayAhezu anAryeByo virUpikAm // BrP_154.11 //
vAcaM SrutvA sa tatyAja gurviRIM tAm ayonijAm /
miTyApavAdam api hi na sahante kulonnatAH // BrP_154.12 //
vAlmIker munimuKyasya ASramasya samIpataH /
tatyAja lakzmaRaH sItAm aduzwAM rudatIM rudan // BrP_154.13 //
nollaNGyAjYA gurURAm ity asO tad akarod BiyA /
tataH katipayAhezu vyatItezu nfpAtmajaH // BrP_154.14 //
rAmaH sOmitriRA sArDaM hayameDAya dIkzitaH /
tatrEvAjagmatur uBO rAmaputrO yaSasvinO // BrP_154.15 //
lavaH kuSaS ca viKyAtO nAradAv iva gAyakO /
rAmAyaRaM samagraM tad ganDarvAv iva susvarO // BrP_154.16 //
rAmasya caritaM sarvaM gAyamAnO samIyatuH /
yajYavAwaM rAjasutO hetuBir lakzitO tadA // BrP_154.17 //
rAmaputrAv uBO SUrO vEdehyAs tanayAv iti /
tAv AnIya tataH putrAv aBizicya yaTAkramam // BrP_154.18 //
aNkArUQO tataH kftvA sasvaje tO punaH punaH /
saMsAraduHKaKinnAnAm agatInAM SarIriRAm // BrP_154.19 //
putrAliNganam evAtra paraM viSrAntikAraRam /
muhur AliNgya tO putrO muhuH svajati cumbati // BrP_154.20 //
kim apy antar DyAyati ca niHSvasaty api vE muhuH /
etasminn antare prAptA rAkzasA laNkavAsinaH // BrP_154.21 //
sugrIvo hanumAMS cEva aNgado jAmbavAMs taTA /
anye ca vAnarAH sarve viBIzaRapuraHsarAH // BrP_154.22 //
te cAgatya nfpaM prAptAH siMhAsanam upasTitam /
sItAm adfzwvA hanumAn aNgadaH kanakANgadaH // BrP_154.23 //
kva gatAyonijA mAtA eko rAmo 'tra dfSyate /
rAmeRa sA parityaktA ity Ucur dvArapAlakAH // BrP_154.24 //
paSyatsu lokapAlezu Arye tatra pravAdini /
agnO SudDigatAM sItAM kiM tu rAjA niraNkuSaH // BrP_154.25 //
utpannEr lOkikEr vAkyE rAmas tyajati tAM priyAm /
marizyAva iti hy uktvA gOtamIM punar IyatuH // BrP_154.26 //
rAmas tO pfzWato 'Byetya ayoDyAvAsiBiH saha /
Agatya gOtamIM tatra 'kurvaMs te paramaM tapaH // BrP_154.27 //
smAraM smAraM niSvasantas tAM sItAM lokamAtaram /
saMsArAsTAvirahitA gOtamIsevanotsukAH // BrP_154.28 //
lokatrayapatiH sAkzAd rAmo 'nujasamanvitaH /
prAptaH snAtvA ca gOtamyAM SivArADanatatparaH // BrP_154.29 //
paritApaM jahO sarvaM sahasraparivAritaH /
yatra cAsIt sa vfttAntaH sahasrakuRqam ucyate // BrP_154.30 //
daSAparARi tIrTAni tatra sarvArTadAni ca /
tatra snAnaM ca dAnaM ca sahasraPaladAyakam // BrP_154.31 //
yatra SrIgOtamItIre vasizWAdimunISvarEH /
sarvApattArakaM homam akArayad aGAntakam // BrP_154.32 //
sahasrasaMKyAyuktezu kuRqezu vasuDArayA /
sarvAn apekzitAn kAmAn avApAsO mahAtapAH // BrP_154.33 //
gOtamyAH saridambAyAH prasAdAd rAkzasAntakaH /
sahasrakuRqABiDaM tad aBUt tIrTaM mahAPalam // BrP_154.34 //
{brahmovAca: }
kapilatIrTam AKyAtaM tad evANgirasaM smftam /
tad evAdityam AKyAtaM sEMhikeyaM tad ucyate // BrP_155.1 //
gOtamyA dakziRe pAre AdityAn munisattama /
ayAjayann aNgiraso dakziRAM te BuvaM daduH // BrP_155.2 //
aNgiroByas tadAdityAs tapase 'Ngiraso yayuH /
sA BUmiH sEMhikI BUtvA janAn sarvAn aBakzayat // BrP_155.3 //
tatrasus te janAH sarve aNgiroByo nyavedayan /
viBItA jYAnato jYAtvA BuvaM tAM sEMhikIm iti // BrP_155.4 //
AdityAn anugatvATa vAcam aNgiraso 'bruvan /
BuvaM gfhRantu yA dattA nety AdityAs tadAbruvan // BrP_155.5 //
nivfttAM dakziRAM nEva pratigfhRanti sUrayaH /
svadattAM paradattAM vA yo hareta vasuMDarAm // BrP_155.6 //
zazwir varzasahasrARi vizWAyAM jAyate kfmiH /
BUmeH svaparadattAyA haraRAn nADikaM kvacit // BrP_155.7 //
pApam asti mahArOdraM na svIkurmaH punas tu tAm /
evaM yadA svadattAyA haraRe kiM tadA Bavet // BrP_155.8 //
taTApi krayarUpeRa gfhRImo dakziRAM Buvam /
taTety ukte tu te devAH kapilAM SuBalakzaRAm // BrP_155.9 //
gaNgAyA dakziRe pAre BuvaH sTAne tu tAM daduH /
BuktimuktipradaH sAkzAd vizRus tizWati mUrtimAn // BrP_155.10 //
kapilAsaMgamaM tac ca sarvAGOGavinASanam /
tatrABavad dAnatoyAd ApagA kapilABiDA // BrP_155.11 //
sasyavatyA api Buvo dAnAd godAnam uttamam /
lokarakzAM cakArAsO kftvA vinimayaM muniH // BrP_155.12 //
yatra tIrTe ca tad vfttaM gotIrTaM tad udAhftam /
puRyadaM tatra tIrTAnAM Satam uktaM manIziBiH // BrP_155.13 //
tatra snAnena dAnena BUmidAnaPalaM laBet /
saMgatA gaNgayA tac ca kapilAsaMgamaM viduH // BrP_155.14 //
{brahmovAca: }
SaNKahradaM nAma tIrTaM yatra SaNKagadADaraH /
tatra snAtvA ca taM dfzwvA mucyate BavabanDanAt // BrP_156.1 //
tatredaM vfttam AKyAsye BuktimuktipradAyakam /
purA kftayugasyAdO brahmaRaH sAmagAyinaH // BrP_156.2 //
brahmARqAgArasaMBUtA rAkzasA bahurUpiRaH /
brahmARaM KAdituM prAptA balonmattA DftAyuDAH // BrP_156.3 //
tadAham abravaM vizRuM rakzaRAya jagadgurum /
sa vizRus tAni rakzAMsi hantuM cakreRa codyataH // BrP_156.4 //
CittvA cakreRa rakzAMsi SaNKam ApUrayat tadA /
nizkaRwakaM talaM kftvA svargaM nirvEram eva ca // BrP_156.5 //
tato harzaprakarzeRa SaNKam ApUrayad DariH /
tato rakzAMsi sarvARi hy anInaSur aSezataH // BrP_156.6 //
yatrEtad vfttam aKilaM vizRuSaNKapraBAvataH /
SaNKatIrTaM tu tat proktaM sarvakzemakaraM nfRAm // BrP_156.7 //
sarvABIzwapradaM puRyaM smaraRAn maNgalapradam /
AyurArogyajananaM lakzmIputrapravarDanam // BrP_156.8 //
smaraRAt paWanAd vApi sarvakAmAn avApnuyAt /
tIrTAnAm ayutaM tatra sarvapApanudaM mune // BrP_156.9 //
tIrTAny ayutasaMKyAni sarvapApaharARi ca /
yezAM praBAvaM jAnAti vaktuM devo maheSvaraH // BrP_156.10 //
pApakzayapratiniDir nEteByo 'sty aparaH kvacit //* BrP_156.11 //
{brahmovAca: }
kizkinDAtIrTam AKyAtaM sarvakAmapradaM nfRAm /
sarvapApapraSamanaM yatra saMnihito BavaH // BrP_157.1 //
tasya svarUpaM vakzyAmi yatnena SfRu nArada /
purA dASaraTI rAmo rAvaRaM lokarAvaRam // BrP_157.2 //
kizkinDAvAsiBiH sArDaM jaGAna raRamUrDani /
saputraM sabalaM hatvA sItAm AdAya SatruhA // BrP_157.3 //
BrAtrA sOmitriRA sArDaM vAnarES ca mahAbalEH /
viBIzaRena balinA devEH pratyAgato nfpaH // BrP_157.4 //
kftasvastyayanaH SrImAn puzpakeRa virAjitaH /
yad AsId DanarAjasya kAmagenASugAminA // BrP_157.5 //
ayoDyAm agaman sarve gacCan gaNgAm apaSyata /
rAmo virAmaH SatrURAM SaraRyaH SaraRArTinAm // BrP_157.6 //
gOtamIM tu jagatpuRyAM sarvakAmapradAyinIm /
manonayanasaMtApa- nivAraRaparAyaRAm // BrP_157.7 //
tAM dfzwvA nfpatiH SrImAn gaNgAtIram aTAviSat /
tAM dfzwvA prAha nfpatir harzagadgadayA girA /
harIn sarvAn aTAmantrya hanumatpramuKAn mune // BrP_157.8 //
{rAma uvAca: }
asyAH praBAvAd Darayo yo 'sO mama pitA praBuH /
sarvapApavinirmuktas tato yAtas trivizwapam // BrP_157.9 //
iyaM janitrI sakalasya jantor BrP_157.10a
BuktipradA muktim aTApi dadyAt BrP_157.10b
pApAni hanyAd api dAruRAni BrP_157.10c
kAnyAnayAsty atra nadI samAnA BrP_157.10d
hatAni SaSvad duritAni cEva BrP_157.11a
asyAH praBAvAd arayaH saKAyaH BrP_157.11b
viBIzaRo mEtram upEti nityaM BrP_157.11c
sItA ca labDA hanumAMS ca banDuH BrP_157.11d
laNkA ca BagnA sagaRaM hi rakzo BrP_157.12a
hataM hi yasyAH parisevanena BrP_157.12b
yAM gOtamo devavaraM prapUjya BrP_157.12c
SivaM SaraRyaM sajawAm avApa BrP_157.12d
seyaM janitrI sakalepsitAnAm BrP_157.13a
amaNgalAnAm api saMnihantrI BrP_157.13b
jagatpavitrIkaraREkadakzA BrP_157.13c
dfzwAdya sAkzAt saritAM savitrI BrP_157.13d
kAyena vAcA manasA sadEnAM BrP_157.14a
vrajAmi gaNgAM SaraRaM SaraRyAm BrP_157.14b
{brahmovAca: }
etat samAkarRya vaco nfpasya BrP_157.15a
tatrAplavan harayaH sarva eva BrP_157.15b
pUjAM cakrur viDivat te pfTak ca BrP_157.15c
puzpEr anekEH sarvalokopahArEH BrP_157.15d
saMpUjya SarvaM nfpatir yaTAvat BrP_157.16a
stutvA vAkyEH sarvaBAvopayuktEH BrP_157.16b
te vAnarA muditAH sarva eva BrP_157.16c
nftyaM ca gItaM ca taTEva cakruH BrP_157.16d
suKozitas tAM rajanIM mahAtmA BrP_157.17a
priyAnuyuktaH saMvftaH premavadBiH BrP_157.17b
duHKaM jahO sarvam amitrasaMBavaM BrP_157.17c
kiM nApyate gOtamIsevanena BrP_157.17d
savismayaH paSyati BftyavargaM BrP_157.18a
godAvarIM stOti ca saMprahfzwaH BrP_157.18b
saMmAnayan BftyagaRaM samagram BrP_157.18c
avApa rAmaH kamapi pramodam BrP_157.18d
punaH praBAte vimale tu sUrye BrP_157.18e
viBIzaRo dASaraTiM baBAze BrP_157.18f
{viBIzaRa uvAca: }
nAdyApi tfptAs tu BavAma tIrTe BrP_157.19a
kaMcic ca kAlaM nivasAma cAtra BrP_157.19b
vatsyAma cAtrEva parAS catasro BrP_157.19c
rAtrIr aTo yAma vftAs tv ayoDyAm BrP_157.19d
{brahmovAca: }
tasyATa vAkyaM harayo 'numenire BrP_157.20a
taTEva rAtrIr aparAS catasraH BrP_157.20b
saMpUjya devaM sakaleSvaraM taM BrP_157.20c
BrAtfpriyaM tIrTam aTo jagAma BrP_157.20d
sidDeSvaraM nAma jagatprasidDaM BrP_157.21a
yasya praBAvAt prabalo daSAsyaH BrP_157.21b
evaM tu paYcAham aTozire te BrP_157.21c
svaM svaM pratizWApitaliNgam arcya BrP_157.21d
SuSrUzaRaM tatra karoti vAyoH BrP_157.22a
suto 'nugAmI hanumAn nfpasya BrP_157.22b
gacCan nfpendro hanumantam Aha BrP_157.22c
liNgAni sarvARi visarjayasva BrP_157.22d
matsTApitAny uttamamantravidBis BrP_157.23a
taTetarEH SaMkarakiMkarES ca BrP_157.23b
nodvAsya pUjAM paraSaMkareRa BrP_157.23c
bAhyaM samAyojyam aho Bavasya BrP_157.23d
tizWanti susTAs tadanAdareRa BrP_157.24a
te KaqgapattrAdizu saMBavanti BrP_157.24b
ye 'SraddaDAnAH SivaliNgapUjAM BrP_157.24c
viDAya kftyaM na samAcaranti BrP_157.24d
yaTocitaM te yamakiMkarEr hi BrP_157.25a
pacyanta evAKiladurgatIzu BrP_157.25b
rAmAjYayA vAyusuto jagAma BrP_157.25c
dorByAM na cotpAwayituM SaSAka BrP_157.25d
tataH svapucCena grahItukAmaH BrP_157.26a
saMvezwya liNgaM tu visfzwakAmaH BrP_157.26b
nEvASakat tan mahad adButaM syAt BrP_157.26c
kapISvarARAM nfpates taTEva BrP_157.26d
kaS cAlayel labDamahAnuBAvaM BrP_157.27a
maheSaliNgaM puruzo manasvI BrP_157.27b
tan niScalaM prekzya mahAnuBAvo BrP_157.27c
nfpapravIraH sahasA jagAma BrP_157.27d
viprAn aTAmantrya viDAya pUjAM BrP_157.28a
pradakziRIkftya ca rAmacandraH BrP_157.28b
SudDAtiSudDena hfdAKilEs tEr BrP_157.28c
liNgAni sarvARi nanAma rAmaH BrP_157.28d
kizkinDavAsipravarEr aSezEH BrP_157.29a
saMsevitaM tIrTam ato baBUva BrP_157.29b
atrAplavAd eva mahAnti pApAny BrP_157.29c
api kzayaM yAnti na saMSayo 'tra BrP_157.29d
punaS ca gaNgAM praRanAma BaktyA BrP_157.30a
prasIda mAtar mama gOtamIti BrP_157.30b
jalpan muhur vismitacittavfttir BrP_157.30c
vilokayan praRaman gOtamIM tAm BrP_157.30d
tataH praBfty etad atIva puRyaM BrP_157.31a
kizkinDatIrTaM vibuDA vadanti BrP_157.31b
paWet smared vApi SfRoti BaktyA BrP_157.31c
pApApahaM kiM punaH snAnadAnEH BrP_157.31d
{brahmovAca: }
vyAsatIrTam iti KyAtaM prAcetasam ataH param /
nAtaH parataraM kiMcit pAvanaM sarvasidDidam // BrP_158.1 //
daSa me mAnasAH putrAH srazwAro jagatAm api /
antaM jijYAsavas te vE pfTivyA jagmur ojasA // BrP_158.2 //
punaH sfzwAH punas te 'pi yAtAs tAn samavekzitum /
nEva te 'pi samAyAtA ye gatAs te gatA gatAH // BrP_158.3 //
tadotpannA mahAprAjYA divyA ANgiraso mune /
vedavedANgatattvajYAH sarvaSAstraviSAradAH // BrP_158.4 //
te 'nujYAtA aNgirasA guruM natvA tapoDanAH /
tapase niScitAH sarve nEva pfzwvA tu mAtaram // BrP_158.5 //
sarveByo hy aDikA mAtA guruByo gOraveRa hi /
tadA nArada kopena sA SaSApa tadAtmajAn // BrP_158.6 //
{mAtovAca: }
mAm anAdftya ye putrAH pravfttAS carituM tapaH /
sarvEr api prakArEs tan na tezAM sidDim ezyati // BrP_158.7 //
{brahmovAca: }
nAnAdeSAMS ca cinvAnAs tapaHsidDiM na yAnti ca /
viGnam anveti tAn sarvAn itaS cetaS ca DAvataH // BrP_158.8 //
kvApi tad rAkzasEr viGnaM kvApi tan mAnuzEr aBUt /
pramadABiH kvacic cApi kvApi taddehadozataH // BrP_158.9 //
evaM tu BramamARAs te yayuH sarve taponiDim /
agastyaM tapatAM SrezWaM kumBayoniM jagadgurum // BrP_158.10 //
namaskftvA hy ANgirasA hy agnivaMSasamudBavAH /
dakziRASApatiM SAntaM vinItAH prazwum udyatAH // BrP_158.11 //
{ANgirasA UcuH: }
Bagavan kena dozeRa tapo 'smAkaM na siDyati /
nAnAviDEr apy upAyEH kurvatAM ca punaH punaH // BrP_158.12 //
kiM kurmaH kaH prakAro 'tra tapasy eva BavAma kim /
upAyaM brUhi viprendra jyezWo 'si tapasA Druvam // BrP_158.13 //
jYAtAsi jYAninAM brahman vaktAsi vadatAM varaH /
SAnto 'si yaminAM nityaM dayAvAn priyakft taTA // BrP_158.14 //
akroDanaS ca na dvezwA tasmAd brUhi vivakzitam /
sAhaMkArA dayAhInA gurusevAvivarjitAH /
asatyavAdinaH krUrA na te tattvaM vijAnate // BrP_158.15 //
{brahmovAca: }
agastyaH prAha tAn sarvAn kzaRaM DyAtvA SanEH SanEH //* BrP_158.16 //
{agastya uvAca: }
SAntAtmAno Bavanto vE srazwAro brahmaRA kftAH /
na paryAptaM tapaS cABUt smaraDvaM smayakAraRam // BrP_158.17 //
brahmaRA nirmitAH pUrvaM ye gatAH suKam eDate /
ye gatAH punar anvezwuM te ca tv ANgiraso 'Bavan // BrP_158.18 //
te yUyaM ca punaH kAle yAtA yAtAH SanEH SanEH /
prajApater apy aDikA BavitAro na saMSayaH // BrP_158.19 //
ito yAntu tapas taptuM gaNgAM trElokyapAvanIm /
nopAyo 'nyo 'sti saMsAre vinA gaNgAM SivapriyAm // BrP_158.20 //
tatrASrame puRyadeSe jYAnadaM pUjayizyaTa /
sa cCedayizyaty aKilaM saMSayaM vo mahAmatiH /
na sidDiH kvApi kezAMcid vinA sadguruRA yataH // BrP_158.21 //
{brahmovAca: }
te tam Ucur munivaraM jYAnadaH ko 'BiDIyate /
brahmA vizRur maheSo vA Adityo vApi candramAH // BrP_158.22 //
agniS ca varuRaH kaH syAj jYAnado munisattama /
agastyaH punar apy Aha jYAnadaH SrUyatAm ayam // BrP_158.23 //
yA ApaH so 'gnir ity ukto yo 'gniH sUryaH sa ucyate /
yaS ca sUryaH sa vE vizRur yaS ca vizRuH sa BAskaraH // BrP_158.24 //
yaS ca brahmA sa vE rudro yo rudraH sarvam eva tat /
yasya sarvaM tu taj jYAnaM jYAnadaH so 'tra kIrtyate // BrP_158.25 //
deSikaprerakavyAKyA- kfdupADyAyadehadAH /
guravaH santi bahavas tezAM jYAnaprado mahAn // BrP_158.26 //
tad eva jYAnam atroktaM yena Bedo vihanyate /
eka evAdvayaH SaMBur indramitrAgninAmaBiH /
vadanti bahuDA viprA BrAntopakftihetave // BrP_158.27 //
{brahmovAca: }
etac CrutvA muner vAkyaM gATA gAyanta eva te /
jagmuH paYcottarAM gaNgAM paYca jagmuS ca dakziRAm // BrP_158.28 //
agastyenoditAn devAn pUjayanto yaTAviDi /
Asanezu viSezeRa hy AsInAs tattvacintakAH // BrP_158.29 //
tezAM sarve suragaRAH prItimanto 'Bavan mune /
srazwftvaM tu yugAdO yat kalpitaM viSvayoninA // BrP_158.30 //
aDarmARAM nivfttyarTaM vedAnAM sTApanAya ca /
lokAnAm upakArArTaM DarmakAmArTasidDaye // BrP_158.31 //
purARasmftivedArTa- DarmaSAstrArTaniScaye /
srazwftvaM jagatAm izwaM tAdfgrUpA BavizyaTa // BrP_158.32 //
prajApatitvaM tezAM vE Bavizyati SanEH kramAt /
yadA hy aDarmo BavitA vedAnAM ca parABavaH // BrP_158.33 //
vedAnAM vyasanaM teByo BAvivyAsAs tatas tu te /
yadA yadA tu Darmasya glAnir vedasya dfSyate // BrP_158.34 //
tadA tadA tu te vyAsA Bavizyanty upakAriRaH /
tezAM yat tapasaH sTAnaM gaNgAyAs tIram uttamam // BrP_158.35 //
tatra tatra Sivo vizRur aham Aditya eva ca /
agnir ApaH sarvam iti tatra saMnihitaM sadA // BrP_158.36 //
nEteByaH pAvanaM kiMcin nEteByas tv aDikaM kvacit /
tattadAkAratAM prAptaM paraM brahmEva kevalam // BrP_158.37 //
sarvAtmakaH Sivo vyApI sarvaBAvasvarUpaDfk /
viSezatas tatra tIrTe sarvaprARyanukampayA // BrP_158.38 //
sarvEr devEr anuvftas tadanugrahakArakaH /
DarmavyAsAs tu te jYeyA vedavyAsAs taTEva ca // BrP_158.39 //
tezAM tIrTaM tena nAmnA vyapadizwaM jagattraye /
pApapaNkakzAlanAmBo mohaDvAntamadApaham /
sarvasidDipradaM puMsAM vyAsatIrTam anuttamam // BrP_158.40 //
{brahmovAca: }
vaYjarAsaMgamaM nAma tIrTaM trElokyaviSrutam /
fziBiH sevitaM nityaM sidDE rAjarziBis taTA // BrP_159.1 //
dAsatvam agamat pUrvaM nAgAnAM garuqaH KagaH /
mAtfdAsyAt tadA duHKa- parisaMtaptamAnasaH /
kadAcic cintayAm Asa rahaH sTitvA viniSvasan // BrP_159.2 //
{garuqa uvAca: }
ta eva DanyA loke 'smin kftapuRyAs ta eva hi /
nAnyasevA kftA yEs tu na yezAM vyasanAgamaH // BrP_159.3 //
suKaM tizWanti gAyanti svapanti ca hasanti ca /
svadehapraBavo DanyA Dig Dig anyavaSe sTitAn // BrP_159.4 //
{brahmovAca: }
iti cintAsamAvizwo jananIm etya duHKitaH /
paryapfcCad ameyAtmA vEnateyo 'Ta mAtaram // BrP_159.5 //
{garuqa uvAca: }
kasyAparADAn mAtas tvaM pitur vA mama vAnyataH /
dAsItvam AptA vada tat- kAraRaM mama pfcCataH // BrP_159.6 //
{brahmovAca: }
sAbravIt putram AtmIyam aruRasyAnujaM priyam //* BrP_159.7 //
{vinatovAca: }
nEva kasyAparADo 'sti svAparADo mayoditaH /
yasyA vAkyaM viparyeti sA dAsI syAn mayoditam // BrP_159.8 //
kadrUS cApi taTEvAhaM sA mayA saMyutA yayO /
kadrvA mamABavad vAdaS CadmanAhaM tayA jitA // BrP_159.9 //
viDir hi balavAMs tAta kAM kAM cezwAM na cezwate /
evaM dAsItvam agamaM kadrvAH kaSyapanandana /
yadA dAsI tu jAtAhaM dAso 'BUs tvaM dvijanmaja // BrP_159.10 //
{brahmovAca: }
tUzRIM tadA baBUvAsO garuqo 'tIva duHKitaH /
na kiMcid Uce jananIM cintayan BavitavyatAm // BrP_159.11 //
kadrUH kadAcit sA prAha putrARAM hitam icCatI /
Atmano BUtim icCantI vinatAM KagamAtaram // BrP_159.12 //
{kadrUr uvAca: }
putraH sUryaM namaskartuM tava yAty anivAritaH /
aho lokatraye 'py asmin DanyAsi bata dAsy api // BrP_159.13 //
{brahmovAca: }
svaduHKaM gUhamAnA sA kadrUM prAha suvismitA //* BrP_159.14 //
{vinatovAca: }
tava putrAs tu kim iti raviM drazwuM na yAnti ca //* BrP_159.15 //
{kadrUr uvAca: }
putrAn madIyAn suBage naya nAgAlayaM prati /
samudrasya samIpe tu tad Aste SItalaM saraH // BrP_159.16 //
{brahmovAca: }
suparRas tv avahan nAgAn kadrUM ca vinatA taTA /
tataH provAca muditA vEnateyasya mAtaram // BrP_159.17 //
surARAM netu nilayaM garuqo matsutAn iti /
punaH prAha sarpamAtA garuqaM vinayAnvitam // BrP_159.18 //
{sarpamAtovAca: }
putrA me drazwum icCanti haMsaM trijagatAM gurum /
namaskftvA tataH sUryam ezyanti nilayaM mama /
haRqe tvaM naya putrAn me sUryamaRqalam anvaham // BrP_159.19 //
{brahmovAca: }
sA vepamAnA vinatA dInA kadrUm aBAzata //* BrP_159.20 //
{vinatovAca: }
nAhaM kzamA sarpamAtaH putro me nezyate sutAn /
dfzwvA dinakaraM devaM punar eva prayAntu te // BrP_159.21 //
{brahmovAca: }
vinatA svasutaM prAha vihagAnAm aDISvaram /
namaskartum aTecCanti nAgAH svAmitvam AgatAH // BrP_159.22 //
BAsvantam ity uvAceyaM mAM sarpajananI haWAt /
taTety uktvA sa garuqo mAm Arohantu pannagAH // BrP_159.23 //
tadArUQaM sarpasEnyaM garuqaM vihagADipam /
SanEH SanEr upagamad yatra devo divAkaraH /
te dahyamAnAs tIkzRena BAnutApena vivyaTuH // BrP_159.24 //
{sarpA UcuH: }
nivartasva mahAprAjYa pataMgAya namo namaH /
alaM sUryasya sadanaM dagDAH sUryasya tejasA /
yAmas tvayA vA garuqa vihAya tvAm aTApi vA // BrP_159.25 //
{brahmovAca: }
evaM nAgEr ucyamAna AdityaM darSayAmi vaH /
ity uktvA gaganaM SIGraM jagAmAdityasaMmuKaH // BrP_159.26 //
dagDaBogA nipetus te dvIpaM taM vIraRaM prati /
bahavaH SatasAhasrAH pIqitA dagDavigrahAH // BrP_159.27 //
putrARAm ArtasaMnAdaM patitAnAM mahItale /
ASvAsituM samAyAtA tAn sA kadrUH suvihvalA // BrP_159.28 //
uvAca vinatAM kadrUs tava putro 'tiduzkftam /
kftavAn atidurmeDA yezAM SAntir na vidyate // BrP_159.29 //
nAnyaTA kartum AyAti svAmivAkyaM PaRISvaraH /
sa kASyapo bfhattejA yady atra syAd anAmayam // BrP_159.30 //
Bavec cEvaM kaTaM SAntiH putrARAM mama BAmini /
kadrvAs tad vacanaM SrutvA vinatA hy atiBItavat // BrP_159.31 //
putram Aha mahAtmAnaM garuqaM vihagADipam //* BrP_159.32 //
{vinatovAca: }
nedaM yuktataraM putra BUzaRaM vinayena hi /
vartituM yuktam ity uktaM vEparItyaM na yujyate // BrP_159.33 //
nAmitrezv api kartavyaM sadBir jihmaM kadAcana /
Srotriye cAntyaje vApi samaM candraH prakASate // BrP_159.34 //
kurvanty anizwaM kapawEs ta eva mama putraka /
prasahya kartuM ye sAkzAd aSaktAH puruzADamAH // BrP_159.35 //
{brahmovAca: }
vinatA ca tataH prAha kadrUM tAM sarpamAtaram //* BrP_159.36 //
{vinatovAca: }
kiM kftvA SAntir aByeti putrARAM te karomi tat /
jarayA tu gfhItAs te vada SAntiM karomi tat // BrP_159.37 //
{brahmovAca: }
kadrUr apy Aha vinatAM rasAtalagataM payaH /
tenABizecitAnAM me putrARAM SAntir ezyati // BrP_159.38 //
kadrvAs tad vacanaM SrutvA rasAtalagataM payaH /
kzaRenEva samAnIya nAgAMs tAn aByazecayat /
tataH provAca garuqo maGavAnaM Satakratum // BrP_159.39 //
{garuqa uvAca: }
meGAS cApy atra varzantu trElokyasyopakAriRaH //* BrP_159.40 //
{brahmovAca: }
taTA vavarza parjanyo nAgAnAm aBavac Civam /
rasAtalaBavaM gANgaM nAgasaMjIvanaM payaH // BrP_159.41 //
jarASokavinASArTam AnItaM garuqena yat /
yatrABizecitA nAgAs tan nAgAlayam ucyate // BrP_159.42 //
garuqena yato vAri AnItaM tad rasAtalAt /
tad gANgaM vAri sarvezAM sarvapApapraRASanam // BrP_159.43 //
jarAyA vAraRaM yasmAn nAgAnAm aBavac Civam /
rasAtalaBavaM gANgaM nAgasaMjIvanaM yataH // BrP_159.44 //
jarASokavinASArTaM gaNgAyA dakziRe tawe /
sAkzAd amftasaMvAhA vaYjarA sABavan nadI // BrP_159.45 //
jarAdAridryasaMtApa- hAriRI kleSavAriRI /
rasAtalaBavA gaNgA martyalokaBavA tu yA // BrP_159.46 //
tayoS ca saMgamo yaH syAt kiM punas tatra varRyate /
yasyAnusmaraRAd eva nASaM yAnty aGasaMcayAH // BrP_159.47 //
tatra ca snAnadAnAnAM PalaM ko vaktum ISvaraH /
sapAdaM tatra tIrTAnAM lakzam Ahur manIziRaH // BrP_159.48 //
sarvasaMpattidAtFRAM sarvapApOGahAriRAm /
vaYjarAsaMgamasamaM tIrTaM kvApi na vidyate /
yadanusmaraRenApi vipadyante vipattayaH // BrP_159.49 //
{brahmovAca: }
devAgamaM nAma tIrTaM sarvakAmapradaM Sivam /
BuktimuktipradaM nFRAM pitFRAM tfptikArakam // BrP_160.1 //
tatra vfttaM samAKyAsye tava yatnena nArada /
devAnAm asurARAM ca sparDABUd Danahetave // BrP_160.2 //
svargaH surARAm aBavad asurARAm ilABavat /
karmaBUmim avazwaBya asurAH sarvato 'Bavan // BrP_160.3 //
devAnAM yajYaBAgAMS ca dAtFn Gnanty asurAs tataH /
tataH suragaRAH sarve yajYaBAgEr vinA kftAH // BrP_160.4 //
vyaTitA mAm upAjagmuH kiM kftyam iti cAbruvan /
mayA coktAH suragaRA yudDe jitvAsurAn balAt // BrP_160.5 //
BuvaM prApsyaTa karmARi havIMzi ca yaSAMsi ca /
taTety uktvA gatA devA BUmiM te samarArTinaH // BrP_160.6 //
dEtyAS ca dAnavAS cEva rAkzasA baladarpitAH /
ekIBUtvA yayus te 'pi jayino yudDakANkziRaH // BrP_160.7 //
ahir vftro balis tvAzwrir namuciH Sambaro mayaH /
ete cAnye ca bahavo yodDAro baladarpitAH // BrP_160.8 //
agnir indro 'Ta varuRas tvazwA pUzA taTASvinO /
maruto lokapAlAS ca nAnAyudDaviSAradAH // BrP_160.9 //
te dAnavAH sarva eva yAmyAM vE diSi saMgare /
akurvanta mahAyatnaM dakziRArRavasaMsTitAH // BrP_160.10 //
trikUwaH parvataSrezWo rAkzasAnAM purABavat /
tadvanena yayuH sarve tEH sArDaM dakziRArRavam // BrP_160.11 //
sarvezAM melanaM yatra parvato malayas tu saH /
malayasyApi deSo 'sO devArIRAm aBUt tadA // BrP_160.12 //
devAnAM gOtamItIre tatra saMnihitaH SivaH /
iti tezAM samAyogo devAnAm aBavat kila // BrP_160.13 //
devAH svaraTam ArUQAs tatra tatra samAgaman /
gOtamyAH saridambAyAH puline vimalASayAH // BrP_160.14 //
prasannABIzwadA yA syAt pitFRAm aKilasya tu /
tato devagaRAH sarve stutvA devaM maheSvaram /
aBayaM cintayAm Asus te sarve 'Ta parasparam // BrP_160.15 //
{devA UcuH: }
atrApy upAyaH ko 'smAkaM nirjitAnAM parEr haWAt /
ekam evAtra naH Sreyo vijayo vATavA mftiH /
sapatnEr aBiBUtAnAM jIvitaM DiN manasvinAm // BrP_160.16 //
{brahmovAca: }
etasminn antare putra vAg uvAcASarIriRI //* BrP_160.17 //
{AkASavAg uvAca: }
kleSenAlaM suragaRA gOtamIm ASu gacCata /
BaktyA hariharO tatra samArADayateSvarO // BrP_160.18 //
godAvaryAs tayoS cEva prasAdAt kiM tu duzkaram //* BrP_160.19 //
{brahmovAca: }
prasannAByAM harISAByAM devA jayam aBIpsitam /
avApya sarvato jagmuH pAlayanto divOkasaH // BrP_160.20 //
yatra devAgamo jAtas tat tIrTaM tena viSrutam /
devAgamaM praSaMsanti munayas tattvadarSinaH // BrP_160.21 //
tatrASItisahasrARi SivaliNgAni nArada /
devAgamaH parvato 'sO priya ity api kaTyate /
tataH praBfti tat tIrTaM devapriyam ato viduH // BrP_160.22 //
{brahmovAca: }
kuSatarpaRam AKyAtaM praRItAsaMgamaM taTA /
tIrTaM sarvezu lokezu BuktimuktipradAyakam // BrP_161.1 //
tasya svarUpaM vakzyAmi SfRu pApaharaM SuBam /
vinDyasya dakziRe pArSve sahyo nAma mahAgiriH // BrP_161.2 //
yadaNGriByo 'Bavan nadyo godABImaraTImuKAH /
yatrABavat tad virajam ekavIrA ca yatra sA // BrP_161.3 //
na tasya mahimA kEScid api Sakyo 'nuvarRitum /
tasmin girO puRyadeSe SfRu nArada yatnataH // BrP_161.4 //
guhyAd guhyataraM vakzye sAkzAd vedoditaM SuBam /
yan na jAnanti munayo devAS ca pitaro 'surAH // BrP_161.5 //
tad ahaM prItaye vakzye SravaRAt sarvakAmadam /
paraH sa puruzo jYeyo hy avyakto 'kzara eva tu // BrP_161.6 //
aparaS ca kzaras tasmAt prakftyanvita eva ca /
nirAkArAt sAvayavaH puruzaH samajAyata // BrP_161.7 //
tasmAd ApaH samudBUtA adByaS ca puruzas taTA /
tAByAm abjaM samudBUtaM tatrAham aBavaM mune // BrP_161.8 //
pfTivI vAyur AkASa Apo jyotis taTEva ca /
ete mattaH pUrvatarA ekadEvABavan mune // BrP_161.9 //
etAn eva prapaSyAmi nAnyat sTAvarajaNgamam /
nEva vedAs tadA cAsan nAhaM drazwAsmi kiMcana // BrP_161.10 //
yasmAd ahaM samudBUto na paSyeyaM tam apy aTa /
tUzRIM sTite mayi tadA aSrOzaM vAcam uttamAm // BrP_161.11 //
{AkASavAg uvAca: }
brahman kuru jagatsfzwiM sTAvarasya carasya ca //* BrP_161.12 //
{brahmovAca: }
tato 'ham abravaM vAcaM paruzAM tatra nArada /
kaTaM srakzye kva vA srakzye kena srakzya idaM jagat // BrP_161.13 //
sEva vAg abravId dEvI prakftir yABiDIyate /
vizRunA preritA mAtA jagadISA jaganmayI // BrP_161.14 //
{AkASavAg uvAca: }
yajYaM kuru tataH Saktis te BavitrI na saMSayaH /
yajYo vE vizRur ity ezA Srutir brahman sanAtanI // BrP_161.15 //
kiM yajvanAm asADyaM syAd iha loke paratra ca //* BrP_161.16 //
{brahmovAca: }
punas tAm abravaM devIM kva vA keneti tad vada /
yajYaH kAryo mahABAge tataH sovAca mAM prati // BrP_161.17 //
{AkASavAg uvAca: }
oMkAraBUtA yA devI mAtfkalpA jaganmayI /
karmaBUmO yajasveha yajYeSaM yajYapUruzam // BrP_161.18 //
sa eva sADanaM te syAt tena taM yaja suvrata /
yajYaH svAhA svaDA mantrA brAhmaRA havirAdikam // BrP_161.19 //
harir evAKilaM tena sarvaM vizRor avApyate //* BrP_161.20 //
{brahmovAca: }
punas tAm abravaM devIM karmaBUH kva viDIyate /
tadA nArada nEvAsId BAgIraTy aTa narmadA // BrP_161.21 //
yamunA nEva tApI sA sarasvaty aTa gOtamI /
samudro vA nadaH kaScin na saraH sarito 'malAH /
sA SaktiH punar apy evaM mAm uvAca punaH punaH // BrP_161.22 //
{dEvI vAg uvAca: }
sumeror dakziRe pArSve taTA himavato gireH /
dakziRe cApi vinDyasya sahyAc cEvATa dakziRe /
sarvasya sarvakAle tu karmaBUmiH SuBodayA // BrP_161.23 //
{brahmovAca: }
tat tu vAkyam aTo SrutvA tyaktvA meruM mahAgirim /
taM pradeSam aTAgatya sTAtavyaM kvety acintayam /
tato mAm abravIt sEva vizRor vARy aSarIriRI // BrP_161.24 //
{AkASavAg uvAca: }
ito gacCa itas tizWa taTopaviSa cAtra hi /
saMkalpaM kuru yajYasya sa te yajYaH samApyate // BrP_161.25 //
kfte cEvATa saMkalpe yajYArTe surasattama /
yad vadanty aKilA vedA viDe tat tat samAcara // BrP_161.26 //
{brahmovAca: }
itihAsapurARAni yad anyac Cabdagocaram /
svato muKe mama prAyAd aBUc ca smftigocaram // BrP_161.27 //
vedArTaS ca mayA sarvo jYAto 'sO tatkzaRena ca /
tataH puruzasUktaM tad asmaraM lokaviSrutam // BrP_161.28 //
yajYopakaraRaM sarvaM tad uktaM ca tv akalpayam /
taduktena prakAreRa yajYapAtrARy akalpayam // BrP_161.29 //
ahaM sTitvA yatra deSe Sucir BUtvA yatAtmavAn /
dIkzito vipradeSo 'sO mannAmnA tu prakIrtitaH // BrP_161.30 //
maddevayajanaM puRyaM nAmnA brahmagiriH smftaH /
caturaSItiparyantaM yojanAni mahAmune // BrP_161.31 //
maddevayajanaM puRyaM pUrvato brahmaRo gireH /
tatra maDye vedikA syAd gArhapatyo 'sya dakziRe // BrP_161.32 //
tatra cAhavanIyasya evam agnIMs tv akalpayam /
vinA patnyA na siDyeta yajYaH SrutinidarSanAt // BrP_161.33 //
SarIram Atmano 'haM vE dveDA cAkaravaM mune /
pUrvArDena tataH patnI mamABUd yajYasidDaye // BrP_161.34 //
uttareRa tv ahaM tadvad arDo jAyA iti SruteH /
kAlaM vasantam utkfzwam AjyarUpeRa nArada // BrP_161.35 //
akalpayaM taTA ceDmaM grIzmaM cApi Sarad DaviH /
ftuM ca prAvfzaM putra tadA barhir akalpayam // BrP_161.36 //
CandAMsi sapta vE tatra tadA pariDayo 'Bavan /
kalAkAzWAnimezA hi samitpAtrakuSAH smftAH // BrP_161.37 //
yo 'nAdiS ca tv anantaS ca svayaM kAlo 'Bavat tadA /
yUparUpeRa devarze yoktraM ca paSubanDanam // BrP_161.38 //
sattvAditriguRAH pASA nEva tatrABavat paSuH /
tato 'ham abravaM vAcaM vEzRavIm aSarIriRIm // BrP_161.39 //
vinEva paSunA nAyaM yajYaH parisamApyate /
tato mAm avadad devI sEva nityASarIriRI // BrP_161.40 //
{AkASavAg uvAca: }
pOruzeRATa sUktena stuhi taM puruzaM param //* BrP_161.41 //
{brahmovAca: }
taTety uktvA stUyamAne devadeve janArdane /
mama cotpAdake BaktyA sUktena puruzasya hi // BrP_161.42 //
sA ca mAm abravId devI brahman mAM tvaM paSuM kuru /
tadA vijYAya puruzaM janakaM mama cAvyayam // BrP_161.43 //
kAlayUpasya pArSve taM guRapASEr niveSitam /
barhisTitam ahaM prOkzaM puruzaM jAtam agrataH // BrP_161.44 //
etasminn antare tatra tasmAt sarvam aBUd idam /
brAhmaRAs tu muKAt tasya 'Bavan bAhvoS ca kzatriyAH // BrP_161.45 //
muKAd indras taTAgniS ca SvasanaH prARato 'Bavat /
diSaH SrotrAt taTA SIrzRaH sarvaH svargo 'Bavat tadA // BrP_161.46 //
manasaS candramA jAtaH sUryo 'BUc cakzuzas taTA /
antarikzaM taTA nABer UruByAM viSa eva ca // BrP_161.47 //
padByAM SUdraS ca saMjAtas taTA BUmir ajAyata /
fzayo romakUpeBya ozaDyaH keSato 'Bavan // BrP_161.48 //
grAmyAraRyAS ca paSavo naKeByaH sarvato 'Bavan /
kfmikIwapataMgAdi pAyUpasTAd ajAyata // BrP_161.49 //
sTAvaraM jaNgamaM kiMcid dfSyAdfSyaM ca kiMcana /
tasmAt sarvam aBUd devA mattaS cApy aBavan punaH /
etasminn antare sEva vizRor vAg abravIc ca mAm // BrP_161.50 //
{AkASavAg uvAca: }
sarvaM saMpUrRam aBavat sfzwir jAtA taTepsitA /
idAnIM juhuDi hy agnO pAtrARi ca samAni ca // BrP_161.51 //
visarjaya taTA yUpaM praRItAM ca kuSAMs taTA /
ftvigrUpaM yajYarUpam uddeSyaM Dyeyam eva ca // BrP_161.52 //
sruvaM ca puruzaM pASAn sarvaM brahman visarjaya //* BrP_161.53 //
{brahmovAca: }
tadvAkyasamakAlaM tu kramaSo yajYayonizu /
gArhapatye dakziRAgnO taTA cEva mahAmune // BrP_161.54 //
pUrvasminn api cEvAgnO kramaSo juhvatas tadA /
tatra tatra jagadyonim anusaMDAya pUruzam // BrP_161.55 //
mantrapUtaM SuciH samyag yajYadevo jaganmayaH /
lokanATo viSvakartA kuRqAnAM tatra saMniDO // BrP_161.56 //
SuklarUpaDaro vizRur Baved AhavanIyake /
SyAmo vizRur dakziRAgneH pIto gfhapateH kaveH // BrP_161.57 //
sarvakAlaM tezu vizRur ato deSezu saMsTitaH /
na tena rahitaM kiMcid vizRunA viSvayoninA // BrP_161.58 //
praRItAyAH praRayanaM mantrES cAkaravaM tataH /
praRItodakam apy etat praRIteti nadI SuBA // BrP_161.59 //
vyasarjayaM praRItAM tAM mArjayitvA kuSEr aTa /
mArjane kriyamARe tu praRItodakabindavaH // BrP_161.60 //
patitAs tatra tIrTAni jAtAni guRavanti ca /
saMjAtA muniSArdUla snAnAt kratuPalapradA // BrP_161.61 //
yAlaMkftA sarvakAlaM devadevena SArNgiRA /
sopAnapaNktiH sarvezAM vEkuRWArohaRAya sA // BrP_161.62 //
saMmArjitAH kuSA yatra patitA BUtale SuBe /
kuSatarpaRam AKyAtaM bahupuRyaPalapradam // BrP_161.63 //
kuSES ca tarpitAH sarve kuSatarpaRam ucyate /
paScAc ca saMgatA tatra gOtamI kAraRAntarAt // BrP_161.64 //
praRItAyAM mahAbudDe praRItAsaMgamo 'Bavat /
kuSatarpaRadeSe tu tat tIrTaM kuSatarpaRam // BrP_161.65 //
tatrEva kalpito yUpo mayA vinDyasya cottare /
visfzwo lokapUjyo 'sO vizRor AsIt samASrayaH // BrP_161.66 //
akzayaS cABavac CrImAn akzayo 'sO vawo 'Bavat /
nityaS ca kAlarUpo 'sO smaraRAt kratupuRyadaH // BrP_161.67 //
maddevayajanaM cedaM daRqakAraRyam ucyate /
saMpUrRe tu kratO vizRur mayA BaktyA prasAditaH // BrP_161.68 //
yo virAq ucyate vede yasmAn mUrtam ajAyata /
yasmAc ca mama cotpattir yasyedaM vikftaM jagat // BrP_161.69 //
tam ahaM devadeveSam aBivandya vyasarjayam /
yojanAni caturviMSan maddevayajanaM SuBam // BrP_161.70 //
tasmAd adyApi kuRqAni santi ca trIRi nArada /
yajYeSvarasvarUpARi vizRor vE cakrapARinaH // BrP_161.71 //
tataH praBfti cAKyAtaM maddevayajanaM ca tat /
tatrasTaH kfmikIwAdiH so 'py ante muktiBAjanam // BrP_161.72 //
DarmabIjaM muktibIjaM daRqakAraRyam ucyate /
viSezAd gOtamISlizwo deSaH puRyatamo 'Bavat // BrP_161.73 //
praRItAsaMgame cApi kuSatarpaRa eva vA /
snAnadAnAdi yaH kuryAt sa gacCet paramaM padam // BrP_161.74 //
smaraRaM paWanaM vApi SravaRaM cApi BaktitaH /
sarvakAmapradaM puMsAM BuktimuktipradaM viduH // BrP_161.75 //
uBayos tIrayos tatra tIrTAny Ahur manIziRaH /
zaqaSItisahasrARi tezu puRyaM puroditam // BrP_161.76 //
vArARasyA api mune kuSatarpaRam uttamam /
nAnena sadfSaM tIrTaM vidyate sacarAcare // BrP_161.77 //
brahmahatyAdipApAnAM smaraRAd api nASanam /
tIrTam etan mune proktaM svargadvAraM mahItale // BrP_161.78 //
{brahmovAca: }
manyutIrTam iti KyAtaM sarvapApapraRASanam /
sarvakAmapradaM nFRAM smaraRAd aGanASanam // BrP_162.1 //
tasya praBAvaM vakzyAmi SfRuzvAvahito mune /
devAnAM dAnavAnAM ca saMgaro 'BUn miTaH purA // BrP_162.2 //
tatrAjayan nEva surA dAnavA jayino 'Bavan /
parANmuKAH suragaRAH saMgarAd gatacetasaH // BrP_162.3 //
mAm aByetya samUcus te dehi no 'BayakAraRam /
tAn ahaM pratyavocaM vE gaNgAM gacCata sarvaSaH // BrP_162.4 //
tatra vE gOtamItIre stutvA devaM maheSvaram /
anapAyanirAyAsa- sahajAnandasundaram // BrP_162.5 //
lapsyate sarvavibuDA jayahetur maheSvarAt /
taTety uktvA suragaRAH stuvanti sma maheSvaram // BrP_162.6 //
tapo 'tapyanta kecid vE nanftuS ca taTApare /
asnApayaMS ca kecic ca 'pUjayaMS ca taTApare // BrP_162.7 //
tataH prasanno BagavAY SUlapARir maheSvaraH /
devAn aTAbravIt tuzwo vriyatAM yad aBIpsitam // BrP_162.8 //
devA UcuH surapatiM vijayAya dadasva naH /
puruzaM paramaSlAGyaM raRezu purataH sTitam // BrP_162.9 //
yadbAhubalam ASritya BavAmaH suKino vayam /
taTety uvAca BagavAn devAn prati maheSvaraH // BrP_162.10 //
Atmanas tejasA kaScin nirmitaH paramezWinA /
manyunAmAnam atyugraM devasEnyapurogamam // BrP_162.11 //
taM natvA tridaSAH sarve SivaM natvA svam Alayam /
manyunA saha cAByetya punar yudDAya tasTire // BrP_162.12 //
yudDe sTitvA tu danujEr dEteyES ca mahAbalEH /
vibuDA jAtasaMnadDA manyum UcuH puraH sTitAH // BrP_162.13 //
{devA UcuH: }
sAmarTyaM tava paSyAmaH paScAd yotsyAmahe parEH /
tasmAd darSaya cAtmAnaM manyo 'smAkaM yuyutsatAm // BrP_162.14 //
{brahmovAca: }
tad devavacanaM SrutvA manyur Aha smayann iva //* BrP_162.15 //
{manyur uvAca: }
janitA mama deveSaH sarvajYaH sarvadfk praBuH /
yaH sarvaM vetti sarvezAM DAmanAma manaHsTitam // BrP_162.16 //
nEva kaScic ca taM vetti yaH sarvaM vetti sarvadA /
amUrtaM mUrtam apy etad vetti kartA jaganmayaH // BrP_162.17 //
paro 'sO BagavAn sAkzAt taTA divy antarikzagaH /
kas tasya rUpaM yo veda kasya kartA jaganmayaH // BrP_162.18 //
evaMviDAd ahaM jAto mAM kaTaM vettum arhaTa /
aTavA drazwukAmA vE Bavanto mAnupaSyata // BrP_162.19 //
{brahmovAca: }
ity uktvA darSayAm Asa manyU rUpaM svakaM mahat /
tArtIyacakzuzodBUtaM Bavasya paramezWinaH // BrP_162.20 //
tejasA saMBftaM rUpaM yataH sarvaM tad ucyate /
pOruzaM puruzezv eva ahaMkAraS ca jantuzu // BrP_162.21 //
kroDaH sarvasya yo BIma upasaMhArakfd Bavet /
taM SaMkarapratiniDiM jvalantaM nijatejasA // BrP_162.22 //
sarvAyuDaDaraM dfzwvA praRemuH sarvadevatAH /
vitresur dEtyadanujAH kftAYjalipuwAH surAH // BrP_162.23 //
BUtvA manyum aTocus te tvaM senAnIH praBo Bava /
tvayA dattam idaM rAjyaM manyo BokzyAmahe vayam // BrP_162.24 //
tasmAt sarvezu kAryezu jetA tvaM jayavarDanaH /
tvam indras tvaM ca varuRo lokapAlAs tvam eva ca // BrP_162.25 //
asmAsu sarvadevezu praviSa tvaM jayAya vE /
manyuH provAca tAn sarvAn vinA matto na kiMcana // BrP_162.26 //
sarvezv antaH pravizwo 'haM na mAM jAnAti kaScana /
sa eva BagavAn manyus tato jAtaH pfTak pfTak // BrP_162.27 //
sa eva rudrarUpI syAd rudro manyuH Sivo 'Bavat /
sTAvaraM jaNgamaM cEva sarvaM vyAptaM hi manyunA // BrP_162.28 //
tam avApya surAH sarve jayam ApuS ca saMgare /
jayo manyuS ca SOryaM ca ISatejaHsamudBavam // BrP_162.29 //
manyunA jayam ApyATa kftvA dEtyES ca saMgamam /
yaTAgataM yayuH sarve manyunA parirakzitAH // BrP_162.30 //
yatra vE gOtamItIre Sivam ArADya te surAH /
manyum Apur jayaM cEva manyutIrTaM tad ucyate // BrP_162.31 //
utpattiM ca taTA manyor yo naraH prayataH smaret /
vijayo jAyate tasya na kEScit pariBUyate // BrP_162.32 //
na manyutIrTasadfSaM pAvanaM hi mahAmune /
yatra sAkzAn manyurUpI sarvadA SaMkaraH sTitaH /
tatra snAnaM ca dAnaM ca smaraRaM sarvakAmadam // BrP_162.33 //
{brahmovAca: }
sArasvataM nAma tIrTaM sarvakAmapradaM SuBam /
BuktimuktipradaM nFRAM sarvapApapraRASanam // BrP_163.1 //
sarvarogapraSamanaM sarvasidDipradAyakam /
tatremaM SfRu vfttAntaM vistareRATa nArada // BrP_163.2 //
puzpotkawAt pUrvaBAge parvato lokaviSrutaH /
SuBro nAma giriSrezWo gOtamyA dakziRe tawe // BrP_163.3 //
SAkalya iti viKyAto muniH paramanEzWikaH /
tasmiY SuBre puRyagirO tapas tepe hy anuttamam // BrP_163.4 //
tapasyantaM dvijaSrezWaM gOtamItIram ASritam /
sarve BUtagaRA nityaM praRamanti stuvanti tam // BrP_163.5 //
agniSuSrUzaRaparaM vedADyayanatatparam /
fziganDarvasumanaH- sevite tatra parvate // BrP_163.6 //
tasmin girO mahApuRye devadvijaBayaMkaraH /
yajYadvezI brahmahantA paraSur nAma rAkzasaH // BrP_163.7 //
kAmarUpI vicarati nAnArUpaDaro vane /
kzaRaM ca brahmarUpeRa kadAcid vyAGrarUpaDfk // BrP_163.8 //
kadAcid devarUpeRa kadAcit paSurUpaDfk /
kadAcit pramadArUpaH kadAcin mfgarUpataH // BrP_163.9 //
kadAcid bAlarUpeRa evaM carati pApakft /
yatrAste brAhmaRo vidvAY SAkalyo munisattamaH // BrP_163.10 //
tam AyAti mahApApI paraSU rAkzasADamaH /
SucizmantaM dvijaSrezWaM paraSur nityam eva ca // BrP_163.11 //
netuM hantuM pravftto 'pi na SaSAka sa pApakft /
sa kadAcid dvijaSrezWo devAn aByarcya yatnataH // BrP_163.12 //
BoktukAmaH kilAyAtas tatrAyAt paraSur mune /
brahmarUpaDaro BUtvA SiTilaH palito 'balI /
kanyAm AdAya kAMcic ca SAkalyaM vAkyam abravIt // BrP_163.13 //
{paraSur uvAca: }
BojanasyArTinaM vidDi mAM ca kanyAm imAM dvija /
AtiTyakAle saMprAptaM kftakftyo 'si mAnada // BrP_163.14 //
ta eva DanyA loke 'smin yezAm atiTayo gfhAt /
pUrRABilAzA niryAnti jIvanto 'pi mftAH pare // BrP_163.15 //
Bojane tUpavizwe tu AtmArTaM kalpitaM tu yat /
atiTiByas tu yo dadyAd dattA tena vasuMDarA // BrP_163.16 //
{brahmovAca: }
etac CrutvA tu SAkalyo dadAmIty evam abravIt /
Asane copaveSyATA- jYAnAt taM paraSuM dvijam // BrP_163.17 //
yaTAnyAyaM pUjayitvA SAkalyo BojanaM dadO /
ApoSanaM kare kftvA paraSur vAkyam abravIt // BrP_163.18 //
{paraSur uvAca: }
dUrAd aByAgataM SrAntam anugacCanti devatAH /
tasmiMs tfpte tu tfptAH syur atfpte tu viparyayaH // BrP_163.19 //
atiTiS cApavAdI ca dvAv etO viSvabAnDavO /
apavAdI haret pApam atiTiH svargasaMkramaH // BrP_163.20 //
aByAgataM paTi SrAntaM sAvajYaM yo 'BivIkzate /
tatkzaRAd eva naSyanti tasya DarmayaSaHSriyaH // BrP_163.21 //
tasmAd aByAgataH SrAnto yAce 'haM tvAM dvijottama /
dAsyase yadi me kAmaM tad Bokzye 'haM na cAnyaTA // BrP_163.22 //
{brahmovAca: }
dattam ity eva SAkalyo BuNkzvety evAha rAkzasam /
tataH provAca paraSur ahaM rAkzasasattamaH // BrP_163.23 //
nAhaM dvijas tava ripur na vfdDaH palitaH kfSaH /
bahUni me vyatItAni varzARi tvAM prapaSyataH // BrP_163.24 //
Suzyanti mama gAtrARi grIzme svalpodakaM yaTA /
tasmAn nezye sAnugaM tvAM Bakzayizye dvijottama // BrP_163.25 //
{brahmovAca: }
SrutvA paraSuvAkyaM tac CAkalyo vAkyam abravIt //* BrP_163.26 //
{SAkalya uvAca: }
ye mahAkulasaMBUtA vijYAtasakalAgamAH /
tat pratiSrutam aByeti na jAtv atra viparyayam // BrP_163.27 //
yaTocitaM kuru saKe taTApi SfRu me vacaH /
nihantum apy udyatezu vaktavyaM hitam uttamEH // BrP_163.28 //
brAhmaRo 'haM vajratanuH sarvato rakzako hariH /
pAdO rakzatu me vizRuH Siro devo janArdanaH // BrP_163.29 //
bAhU rakzatu vArAhaH pfzWaM rakzatu kUrmarAw /
hfdayaM rakzatAt kfzRo hy aNgulI rakzatAn mfgaH // BrP_163.30 //
muKaM rakzatu vAgISo netre rakzatu pakzigaH /
SrotraM rakzatu vitteSaH sarvato rakzatAd BavaH /
nAnApatsv ekaSaraRaM devo nArAyaRaH svayam // BrP_163.31 //
{brahmovAca: }
evam uktvA tu SAkalyo naya vA Bakza vA suKam /
mAM rAkzasendra paraSo tvam idAnIm atandritaH // BrP_163.32 //
rAkzasas tasya vacanAd BakzaRAya samudyataH /
nAsty eva hfdaye nUnaM pApinAM karuRAkaRaH // BrP_163.33 //
daMzwrAkarAlavadano gatvA tasyAntikaM tadA /
brAhmaRaM taM nirIkzyEvaM paraSur vAkyam abravIt // BrP_163.34 //
{paraSur uvAca: }
SaNKacakragadApARiM tvAM paSye 'haM dvijottama /
sahasrapAdaSirasaM sahasrAkzakaraM viBum // BrP_163.35 //
sarvaBUtEkanilayaM CandorUpaM jaganmayam /
tvAm adya vipra paSyAmi nAsti te pUrvakaM vapuH // BrP_163.36 //
tasmAt prasAdaye vipra tvam eva SaraRaM Bava /
jYAnaM dehi mahAbudDe tIrTaM brUhy aGanizkftim // BrP_163.37 //
mahatAM darSanaM brahmaY jAyate nahi nizPalam /
dvezAd ajYAnato vApi prasaNgAd vA pramAdataH // BrP_163.38 //
ayasaH sparSasaMsparSo rukmatvAyEva jAyate //* BrP_163.39 //
{brahmovAca: }
etad vAkyaM samAkarRya rAkzasena samIritam /
SAkalyaH kfpayA prAha varadA sA sarasvatI // BrP_163.40 //
tavAcirAd dEtyapate tataH stuhi janArdanam /
manoraTaPalaprAptO nAnyan nArAyaRastuteH // BrP_163.41 //
kiMcid apy asti loke 'smin kAraRaM SfRu rAkzasa /
prasannA tava sA devI madvAkyAc ca Bavizyati // BrP_163.42 //
{brahmovAca: }
taTety uktvA sa paraSur gaNgAM trElokyapAvanIm /
snAtvA Sucir yatamanA gaNgAm aBimuKaH sTitaH // BrP_163.43 //
tatrApaSyad divyarUpAM divyaganDAnulepanAm /
sarasvatIM jagadDAtrIM SAkalyavacane sTitAm // BrP_163.44 //
jagajjAqyaharAM viSva- jananIM BuvaneSvarIm /
tAm uvAca vinItAtmA paraSur gatakalmazaH // BrP_163.45 //
{paraSur uvAca: }
guruH SAkalya ity Aha mAkAntaM stuhi viDvajam /
tava prasAdAt sA Saktir yaTA me syAt taTA kuru // BrP_163.46 //
{brahmovAca: }
taTAstv iti ca sA prAha paraSuM SrIsarasvatI /
sarasvatyAH prasAdena paraSus taM janArdanam // BrP_163.47 //
tuzwAva viviDEr vAkyEs tatas tuzwo 'Bavad DariH /
varaM prAdAd rAkzasAya kfpAsinDur janArdanaH // BrP_163.48 //
{janArdana uvAca: }
yad yan manogataM rakzas tat tat sarvaM Bavizyati //* BrP_163.49 //
{brahmovAca: }
SAkalyasya prasAdena gOtamyAS ca prasAdataH /
sarasvatyAH prasAdena narasiMhaprasAdataH // BrP_163.50 //
pApizWo 'pi tadA rakzaH paraSur divam eyivAn /
sarvatIrTANGripadmasya prasAdAc CArNgaDanvanaH // BrP_163.51 //
tataH praBfti tat tIrTaM sArasvatam iti Srutam /
tatra snAnena dAnena vizRuloke mahIyate // BrP_163.52 //
vAgjavEzRavaSAkalya- paraSupraBavARi hi /
bahUny aBUvaMs tIrTAni tasmin vE Svetaparvate // BrP_163.53 //
{brahmovAca: }
ciccikAtIrTam ity uktaM sarvarogavinASanam /
sarvacintApraharaRaM sarvaSAntikaraM nfRAm // BrP_164.1 //
tasya svarUpaM vakzyAmi SuBre tasmin nagottame /
gaNgAyA uttare pAre yatra devo gadADaraH // BrP_164.2 //
ciccikaH pakzirAw tatra BeruRqo yo 'BiDIyate /
sadA vasati tatrEva mAMsASI Svetaparvate // BrP_164.3 //
nAnApuzpaPalAkIrREH sarvartukusumEr nagEH /
sevite dvijamuKyES ca gOtamyA copaSoBite // BrP_164.4 //
sidDacAraRaganDarva- kiMnarAmarasaMkule /
tatsamIpe nagaH kaScid dvipadAM ca catuzpadAm // BrP_164.5 //
rogArtikzuttfzAcintA- maraRAnAM na BAjanam /
evaM guRAnvite SEle nAnAmunigaRAvfte // BrP_164.6 //
pUrvadeSADipaH kaScit pavamAna iti SrutaH /
kzatraDarmarataH SrImAn devabrAhmaRapAlakaH // BrP_164.7 //
balena mahatA yuktaH sapuroDA vanaM yayO /
reme strIBir manojYABir nftyavAditrajEH suKEH // BrP_164.8 //
sa ca evaM DanuzpARir mfgayASIliBir vftaH /
evaM Braman kadAcit sa SrAnto drumam upAgataH // BrP_164.9 //
gOtamItIrasaMBUtaM nAnApakzigaREr vftam /
ASramARAM gfhapatiM DarmajYam iva sevitam // BrP_164.10 //
tam ASritya nagaSrezWaM pavamAno nfpottamaH /
sa viSrAnto janavfta IkzAM cakre nagottamam // BrP_164.11 //
tatrApaSyad dvijaM sTUlaM dvimuKaM SoBanAkftim /
cintAvizwaM taTA SrAntaM tam apfcCan nfpottamaH // BrP_164.12 //
{rAjovAca: }
ko BavAn dvimuKaH pakzI cintAvAn iva lakzyase /
nEvAtra kaScid duHKArtaH kasmAt tvaM duHKam AgataH // BrP_164.13 //
{brahmovAca: }
tataH provAca nfpatiM pavamAnaM SanEH SanEH /
samASvastamanAH pakzI cicciko niHSvasan muhuH // BrP_164.14 //
{ciccika uvAca: }
matto BayaM na cAnyezAM mama vAnyopapAditam /
nAnApuzpaPalAkIrRaM muniBiH parisevitam // BrP_164.15 //
paSyeyaM SUnyam evAdriM tataH SocAmi mAm aham /
na laBAmi suKaM kiMcin na tfpyAmi kadAcana /
nidrAM prApnomi na kvApi na viSrAntiM na nirvftim // BrP_164.16 //
{brahmovAca: }
dvimuKasya dvijasyoktaM SrutvA rAjAtivismitaH //* BrP_164.17 //
{rAjovAca: }
ko BavAn kiM kftaM pApaM kasmAc CUnyaS ca parvataH /
ekenAsyena tfpyanti prARino 'tra nagottame // BrP_164.18 //
kim utAsyadvayena tvaM na tfptim upayAsyasi /
kiM vA te duzkftaM prAptam iha janmany aTo purA // BrP_164.19 //
tat sarvaM SaMsa me satyaM trAsye tvAM mahato BayAt //* BrP_164.20 //
{brahmovAca: }
rAjAnaM taM dvijaH prAha niHSvasann aTa ciccikaH //* BrP_164.21 //
{ciccika uvAca: }
vakzye 'haM tvAM pUrvavfttaM pavamAna SfRuzva tat /
ahaM dvijAtipravaro vedavedANgapAragaH // BrP_164.22 //
kulIno viditaprAjYaH kAryahantA kalipriyaH /
vade puras taTA pfzWe anyad anyac ca jantuzu // BrP_164.23 //
paravfdDyA sadA duHKI mAyayA viSvavaYcakaH /
kftaGnaH satyarahitaH paranindAvicakzaRaH // BrP_164.24 //
mitrasvAmigurudrohI damBAcAro 'tinirGfRaH /
manasA karmaRA vAcA tApayAmi janAn bahUn // BrP_164.25 //
ayam eva vinodo me sadA yat parahiMsanam /
yugmaBedaM gaRocCedaM maryAdABedanaM sadA // BrP_164.26 //
karomi nirvicAro 'haM vidvatsevAparANmuKaH /
na mayA sadfSaH kaScit pAtakI Bavanatraye // BrP_164.27 //
tenAhaM dvimuKo jAtas tApanAd duHKaBAgy aham /
tasmAd duHKena saMtaptaH SUnyo 'yaM parvato mama // BrP_164.28 //
anyac ca SfRu BUpAla vAkyaM DarmArTasaMhitam /
brahmahatyAsamaM pApaM tad vinA tad avApyate // BrP_164.29 //
kzatriyaH saMgaraM gatvA aTavAnyatra saMgarAt /
palAyantaM nyastaSastraM viSvastaM ca parANmuKam // BrP_164.30 //
avijYAtaM copavizwaM biBemIti ca vAdinam /
taM yadi kzatriyo hanyAt sa tu syAd brahmaGAtakaH // BrP_164.31 //
aDItaM vismarati yas tvaM karoti taTottamam /
anAdaraM ca guruzu tam Ahur brahmaGAtakam // BrP_164.32 //
pratyakze ca priyaM vakti parokze paruzARi ca /
anyad Dfdi vacasy anyat karoty anyat sadEva yaH // BrP_164.33 //
gurURAM SapaTaM kartA dvezwA brAhmaRanindakaH /
miTyA vinItaH pApAtmA sa tu syAd brahmaGAtakaH // BrP_164.34 //
devaM vedam aTADyAtmaM DarmabrAhmaRasaMgatim /
etAn nindati yo dvezAt sa tu syAd brahmaGAtakaH // BrP_164.35 //
evaM BUto 'py ahaM rAjan damBArTaM lajjayA taTA /
sadvftta iva varte 'haM tasmAd rAjan dvijo 'Bavam // BrP_164.36 //
evaM BUto 'pi satkarma kiMcit kartAsmi kutracit /
tenAhaM karmaRA rAjan svataH smartA purA kftam // BrP_164.37 //
{brahmovAca: }
tac ciccikavacaH SrutvA pavamAnaH suvismitaH /
karmaRA kena te muktir ity Aha nfpatir dvijam // BrP_164.38 //
iti tasya vacaH SrutvA nfpatiM prAha pakzirAw //* BrP_164.39 //
{ciccika uvAca: }
asminn eva nagaSrezWe gOtamyA uttare tawe /
gadADaraM nAma tIrTaM tatra mAM naya suvrata // BrP_164.40 //
tad Di tIrTaM puRyatamaM sarvapApapraRASanam /
sarvakAmapradaM ceti mahadBir muniBiH Srutam // BrP_164.41 //
na gOtamyAs taTA vizRor aparaM kleSanASanam /
sarvaBAvena tat tIrTaM paSyeyam iti me matiH // BrP_164.42 //
matkftena prayatnena nEtac CakyaM kadAcana /
kaTam AkANkzitaprAptir Baved duzkftakarmaRAm // BrP_164.43 //
saprayatno 'py ahaM vIra na paSye tat suduzkaram /
tasmAt tava prasAdAc ca paSyeyaM hi gadADaram // BrP_164.44 //
avijYApitaduHKajYaM karuRAvaruRAlayam /
yasmin dfzwe BavakleSA na dfSyante punar narEH // BrP_164.45 //
dfzwvEva taM divaM yAsye prasAdAt tava suvrata //* BrP_164.46 //
{brahmovAca: }
evam uktaH sa nfpatiS ciccikena dvijanmanA /
darSayAm Asa taM devaM tAM ca gaNgAM dvijanmane // BrP_164.47 //
tataH sa ciccikaH snAtvA gaNgAM trElokyapAvanIm //* BrP_164.48 //
{ciccika uvAca: }
gaNge gOtami yAvat tvAM trijagatpAvanIM naraH /
na paSyaty ucyate tAvad ihAmutrApi pAtakI // BrP_164.49 //
tasmAt sarvAgasam api mAm udDara saridvare /
saMsAre dehinAm anyA na gatiH kApi kutracit /
tvAM vinA vizRucaraRa- saroruhasamudBave // BrP_164.50 //
{brahmovAca: }
iti SradDAviSudDAtmA gaNgEkaSaraRo dvijaH /
snAnaM cakre smarann antar gaNge trAyasva mAm iti // BrP_164.51 //
gadADaraM tato natvA paSyatsu nagavAsizu /
pavamAnAByanujYAtas tadEva divam Akramat // BrP_164.52 //
pavamAnaH svanagaraM prayayO sAnugas tataH /
tataH praBfti tat tIrTaM pAvamAnaM saciccikam // BrP_164.53 //
gadADaraM kowitIrTam iti vedavido viduH /
kowikowiguRaM karma kftaM tatra Baven nfRAm // BrP_164.54 //
{brahmovAca: }
BadratIrTam iti proktaM sarvAnizwanivAraRam /
sarvapApapraSamanaM mahASAntipradAyakam // BrP_165.1 //
Adityasya priyA BAryA uzA tvAzwrI pativratA /
CAyApi BAryA savitus tasyAH putraH SanEScaraH // BrP_165.2 //
tasya svasA vizwir iti BIzaRA pAparUpiRI /
tAM kanyAM savitA kasmE dadAmIti matiM daDe // BrP_165.3 //
yasmE yasmE dAtukAmaH sUryo lokaguruH praBuH /
tac CrutvA BIzaRA ceti kiM kurmo BAryayAnayA /
evaM tu vartamAne sA pitaraM prAha duHKitA // BrP_165.4 //
{vizwir uvAca: }
bAlAm eva pitA yas tu dadyAt kanyAM surUpiRe /
sa kftArTo Bavel loke na ced duzkftavAn pitA // BrP_165.6 //
caturTAd vatsarAd UrDvaM yAvan na daSamAtyayaH /
tAvad vivAhaH kanyAyAH pitrA kAryaH prayatnataH // BrP_165.7 //
SrImate viduze yUne kulInAya yaSasvine /
udArAya sanATAya kanyA deyA varAya vE // BrP_165.8 //
etac ced anyaTA kuryAt pitA sa nirayI sadA /
Darmasya sADanaM kanyA viduzAm api BAskara // BrP_165.9 //
narakasyeva mUrKARAM kAmopahatacetasAm /
ekataH pfTivI kftsnA saSElavanakAnanA // BrP_165.10 //
svalaMkftopADihInA sukanyA cEkataH smftA /
vikrIRIte yaS ca kanyAm aSvaM vA gAM tilAn api // BrP_165.11 //
na tasya rOravAdiByaH kadAcin nizkftir Bavet /
vivAhAtikramaH kAryo na kanyAyAH kadAcana // BrP_165.12 //
tasmin kfte yat pituH syAt pApaM tat kena kaTyate /
yAval lajjAM na jAnAti yAvat krIqati pAMSuBiH // BrP_165.13 //
tAvat kanyA pradAtavyA no cet pitror aDogatiH /
pituH svarUpaM putraH syAd yaH pitA putra eva saH // BrP_165.14 //
AtmanaH suKitAM loke ko na kuryAt karoti ca /
yat kanyAyAM pitA kuryAd dAnaM pUjanam IkzaRam // BrP_165.15 //
yat kftaM tat kftaM vidyAt tAsu dattaM tad akzayam /
yad dattaM tAsu kanyAsu tad AnantyAya kalpate // BrP_165.16 //
putrezu cEva pOtrezu ko na kuryAt suKaM rave /
karoti yaH kanyakAnAM sa saMpadBAjanaM Bavet // BrP_165.17 //
{brahmovAca: }
evaM tAM vAdinIM kanyAM vizwiM provAca BAskaraH //* BrP_165.18 //
{sUrya uvAca: }
kiM karomi na gfhRAti tvAM kaScid BIzaRAkftim /
kulaM rUpaM vayo vittaM vidyAM vfttaM suSIlatAm // BrP_165.19 //
miTaH paSyanti saMbanDe vivAhe strIzu puMsu ca /
asmAsu sarvam apy asti vinA tava guREH SuBe /
kiM karomi kva dAsyAmi vfTA mAM Dik karozi kim // BrP_165.20 //
{brahmovAca: }
evam uktvA punas tAM ca vizwiM provAca BAskaraH //* BrP_165.21 //
{sUrya uvAca: }
yasmE kasmE ca dAtavyA tvaM vE yady anumanyase /
dIyase 'dya mayA vizwe anujAnIhi mAM tataH // BrP_165.22 //
{brahmovAca: }
pitaraM prAha sA vizwir BartA putrA DanaM suKam /
AyU rUpaM ca saMprItir jAyate prAktanAnugam // BrP_165.23 //
yat purA vihitaM karma prARinA sADv asADu vA /
PalaM tadanuroDena prApyate 'pi BavAntare // BrP_165.24 //
svadoza eva tat pitrA parihartavya AdarAt /
tAdfg eva PalaM tu syAd yAdfg AcaritaM purA // BrP_165.25 //
tasmAt taddAnasaMbanDaM svavaMSAnugataM pitA /
karoti SezaM dEvena yad BAvyaM tad Bavizyati // BrP_165.26 //
{brahmovAca: }
tac CrutvA duhitur vAkyaM tvazwuH putrAya BIzaRAm /
viSvarUpAya tAM prAdAd vizwiM lokaBayaMkarIm // BrP_165.27 //
viSvarUpo 'pi tadvac ca BIzaRo BIzaRAkftiH /
evaM miTaH saMcaratoH SIlarUpasamAnayoH // BrP_165.28 //
prItiH kadAcid vEzamyaM daMpatyor aBavan miTaH /
gaRqo nAmABavat putro hy atigaRqas taTEva ca // BrP_165.29 //
raktAkzaH kroDanaS cEva vyayo durmuKa eva ca /
teByaH kanIyAn aBavad DarzaRo nAma puRyaBAk // BrP_165.30 //
sutaH suSIlaH suBagaH SAntaH SudDamatiH SuciH /
sa kadAcid yamagfhaM drazwuM mAtulam aByagAt // BrP_165.31 //
sa dadarSa bahUY jantUn svargasTAn iva duHKinaH /
sa mAtulaM tu papracCa natvA DarmaM sanAtanam // BrP_165.32 //
{harzaRa uvAca: }
ka ime suKinas tAta pacyante narake ca ke //* BrP_165.33 //
{brahmovAca: }
evaM pfzwo DarmarAjaH sarvaM prAha yaTArTavat /
tatkarmaRAM gatiM sarvAm aSezeRa nyavedayat // BrP_165.34 //
{yama uvAca: }
vihitasya na kurvanti ye kadAcid atikramam /
na te paSyanti nirayaM kadAcid api mAnavAH // BrP_165.35 //
na mAnayanti ye SAstraM nAcAraM na bahuSrutAn /
vihitAtikramaM kuryur ye te narakagAminaH // BrP_165.36 //
{brahmovAca: }
sa tu SrutvA DarmavAkyaM harzaRaH punar abravIt //* BrP_165.37 //
{harzaRa uvAca: }
pitA tvAzwro BIzaRaS ca mAtA vizwiS ca BIzaRA /
BrAtaraS ca mahAtmAno yena te SAntabudDayaH // BrP_165.38 //
surUpAS ca Bavizyanti nirdozA maNgalapradAH /
tan me karma vadasvAdya tatkartAsmi surottama // BrP_165.39 //
anyaTA tAn na gacCeyam ity uktaH prAha DarmarAw /
harzaRaM SudDabudDiM taM harzaRo 'si na saMSayaH // BrP_165.40 //
bahavaH syuH sutAH kecin nEva te kulatantavaH /
eka eva sutaH kaScid yena tad Driyate kulam // BrP_165.41 //
kulasyADAraBUto yo yaH pitroH priyakArakaH /
yaH pUrvajAn udDarati sa putras tv itaro gadaH // BrP_165.42 //
yasmAt tvayAnurUpaM me proktaM mAtAmaha priyam /
tasmAt tvaM gOtamIM gacCa snAtvA niyatamAnasaH // BrP_165.43 //
stuhi vizRuM jagadyoniM SAntaM prItena cetasA /
sa tu prIto yadi Bavet sarvam izwaM pradAsyati // BrP_165.44 //
{brahmovAca: }
iti SrutvA DarmavAkyaM harzaRo gOtamIM yayO /
Sucis tuzwAva deveSaM hariM prIto 'Bavad DariH // BrP_165.45 //
harzaRAya tataH prAdAt kulaBadraM tatas tu saH /
sarvABadrapraSamana- pUrvakaM Badram astu te // BrP_165.46 //
tad BadrA procyate vizwiH pitA Badras taTA sutAH /
tataH praBfti tat tIrTaM BadratIrTaM tad ucyate // BrP_165.47 //
sarvamaNgaladaM puMsAM tatra Badrapatir hariH /
tattIrTasevinAM puMsAM sarvasidDipradAyakam /
maNgalEkaniDiH sAkzAd devadevo janArdanaH // BrP_165.48 //
{brahmovAca: }
patatritIrTam AKyAtaM rogaGnaM pApanASanam /
tasya SravaRamAtreRa kftakftyo Baven naraH // BrP_166.1 //
baBUvatuH kaSyapasya sutAv aruRAv ISvarO /
saMpAtiS ca jawAyuS ca saMBavetAM tadanvaye // BrP_166.2 //
tArkzyaprajApateH putrAv aruRo garuqas taTA /
tadanvaye saMBUtaH ca saMpAtiH patagottamaH // BrP_166.3 //
jawAyur iti viKyAto hy aparaH sodaro 'nujaH /
anyonyasparDayA yuktAv unmattO svabalena tO // BrP_166.4 //
saMjagmatur dinakaraM namaskartuM vihAyasi /
yAvat sUryasya sAmIpyaM prAptO tO vihagottamO // BrP_166.5 //
dagDapakzAv uBO SrAntO patitO girimUrDani /
bAnDavO patitO dfzwvA niScezwO gatacetasO // BrP_166.6 //
tAvad duHKABiBUto 'sAv aruRaH prAha BAskaram /
tO dfzwvA tv aruRaH sUry.am prAhedaM patitO Buvi /
ASvAsayEtO tigmAMSo yAvan nEtO marizyataH // BrP_166.7 //
{brahmovAca: }
taTety uktvA dinakaro jIvayAm Asa tO KagO /
garuqo 'pi tayoH SrutvA avasTAM saha vizRunA // BrP_166.8 //
AgatyASvAsayAm Asa suKaM cakre ca nArada /
sarva eva tadA jagmur gaNgAM tApApanuttaye // BrP_166.9 //
jawAyuS cAruRaS cEva saMpAtir garuqas taTA /
sUryo vizRus tat prayayO tat tIrTaM bahupuRyadam // BrP_166.10 //
patatritIrTam AKyAtaM vizaGnaM sarvakAmadam /
svayaM sUryas taTA vizRuH suparRenAruRena ca // BrP_166.11 //
Asate gOtamItIre taTEva vfzaBaDvajaH /
trayARAm api devAnAM sTites tat tIrTam uttamam // BrP_166.12 //
tatra snAtvA Sucir BUtvA namaskuryAt surAn imAn /
ADivyADivinirmuktaH sa paraM sOKyam ApnuyAt // BrP_166.13 //
{brahmovAca: }
vipratIrTam iti KyAtaM taTA nArAyaRaM viduH /
tasyAKyAnaM pravakzyAmi SfRu vismayakArakam // BrP_167.1 //
antarvedyAM dvijaH kaScid brAhmaRo vedapAragaH /
tasya putrA mahAprAjYA guRarUpadayAnvitAH // BrP_167.2 //
tezAM kanIyAn yo BrAtA SAnto guRagaREr vftaH /
Asandiva iti KyAtaH sarvajYAno mahAmatiH // BrP_167.3 //
vivAhAya pitA tasmAE AsandivAya yatnavAn /
etasminn antare rAtrO suptaM taM dvijaputrakam // BrP_167.4 //
avizRusmaraRaM sOmya- Siraskam asamAhitam /
AsandivaM krUrarUpA rAkzasI kAmarUpiRI // BrP_167.5 //
tam AdAyAgamac CIGraM gOtamyA dakziRe tawe /
SrIgirer uttare pAre bahubrAhmaRasevitam // BrP_167.6 //
nagaraM DarmanilayaM lakzmyA nilayam eva ca /
tatra rAjA bfhatkIrtiH sarvakzatraguRAnvitaH // BrP_167.7 //
tasyAmitakzemasuBikzayuktaM BrP_167.8a
niSAvasAne dvijaputrayuktA BrP_167.8b
sA rAkzasI tat puram AsasAda BrP_167.8c
manojYarUpARi biBarti nityam BrP_167.8d
sA kAmarUpeRa caraty aSezAM BrP_167.9a
mahIm imAM tena samaM dvijena BrP_167.9b
godAvarIdakziRatIraBAge BrP_167.9c
vfdDAkftis taM dvijam Aha BImA BrP_167.9d
{rAkzasy uvAca: }
ezA tu gaNgA dvijamuKya saMDyA BrP_167.10a
upAsyatAM vipravarEH sametya BrP_167.10b
yaTocitaM vipravarAs tu kAle BrP_167.10c
nopAsate yatnata eva saMDyAm BrP_167.10d
nIcAs ta evABihitAH sureSEr BrP_167.11a
antyAvasAyipravarAs ta ete BrP_167.11b
ahaM janitrI tava ceti vAcyaM BrP_167.11c
no ced idAnIM tvam upEzi nASam BrP_167.11d
madvAkyakartAsi yadi dvijendra BrP_167.12a
suKaM karizye tava yat priyaM ca BrP_167.12b
punaS ca deSaM nilayaM gurUMS ca BrP_167.12c
saMprApayizye nanu satyam etat BrP_167.12d
{brahmovAca: }
sa prAha kA tvaM dvijapuMgavo 'pi BrP_167.13a
sovAca taM rAkzasI kAmarUpA BrP_167.13b
viSvAsayantI SapaTEr anekEs BrP_167.13c
taM BrAntacittaM munirAjaputram BrP_167.13d
kaNkAlinI nAma jagatprasidDA BrP_167.14a
vipro 'pi tAm Aha niveditaM yat BrP_167.14b
tad eva kartAsmi na saMSayo 'tra BrP_167.14c
yat tat priyaM vacmi karomi cEva BrP_167.14d
{brahmovAca: }
tad vipravacanaM SrutvA rAkzasI kAmarUpiRI /
vfdDA taTApi cArvaNgI divyAlaMkAraBUzaRA // BrP_167.15 //
dvijam AdAya sarvatra matsuto 'yaM guRAkaraH /
evaM vadantI sarvatra yAti vakti karoti ca // BrP_167.16 //
taM vipraM rUpasOBAgya- vayovidyAviBUzitam /
tAM ca vfdDAM guRopetAm asya mAteti menire // BrP_167.17 //
tatra dvijavaraH kaScit svAM kanyAM BUzaRAnvitAm /
rAkzasIM tAM puraskftya prAdAt tasmE dvijAtaye // BrP_167.18 //
sA kanyA taM patiM prApya kftArTAsmIty acintayat /
sa dvijo 'pi guREr yuktAM patnIM dfzwvA suduHKitaH // BrP_167.19 //
{dvija uvAca: }
mAm iyaM Bakzayed eva rAkzasI pAparUpiRI /
kiM karomi kva gacCAmi kasyEtat kaTayAmi vA // BrP_167.20 //
mahat saMkawam ApannaM rakzayizyati ko 'tra mAm /
BAryA mameyaM kalyARI guRarUpavayoyutA /
enAm apy aSuBAkasmAd Bakzayizyati rAkzasI // BrP_167.21 //
{brahmovAca: }
etasminn antare tatra BAryA sA guRaSAlinI /
vfdDApy atidurADarzA sA gatA kutracit tadA // BrP_167.22 //
praSrayAvanatA BUtvA bAlA cApi pativratA /
BartAraM duHKitaM jYAtvA patiM prAha rahaH SanEH // BrP_167.23 //
{BAryovAca: }
kasmAt te duHKam ApannaM svAmiMs tattvaM vadasva me //* BrP_167.24 //
{brahmovAca: }
SanEH provAca tAM BAryAM yaTAvat pUrvavistaram /
kim akaTyaM priye mitre kulInAyAM ca yoziti // BrP_167.25 //
BartfvAkyaM niSamyedaM provAca vadatAM varA //* BrP_167.26 //
{BAryovAca: }
anAtmanaH sarvato 'pi Bayam asti gfhezv api /
kuto BayaM hy AtmavatAM kiM punar gOtamItawe // BrP_167.27 //
vasatAM vizRuBaktAnAM viraktAnAM vivekinAm /
atra snAtvA Sucir BUtvA stuhi devam anAmayam // BrP_167.28 //
{brahmovAca: }
etad AkarRya gaNgAyAM snAtvA vigatakalmazaH /
tuzwAva gOtamItIre dvijo nArAyaRaM taTA // BrP_167.29 //
{dvija uvAca: }
tvam antarAtmA jagato 'sya nATa BrP_167.30a
tvam eva kartAsya mukunda hartA BrP_167.30b
tvaM pAlakaH pAlayase na dInam BrP_167.30c
anATabanDo narasiMha kasmAt BrP_167.30d
SrutvEtat prArTanaM tasya jagacCokanivAraRaH /
nArAyaRo 'pi tAM pApAM nijaGAna sa rAkzasIm // BrP_167.31 //
sudarSanena cakreRa sahasrAreRa BAsvatA /
tasmE prAdAd varAn izwAn prApayac ca guruM praBuH // BrP_167.32 //
tataH praBfti tat tIrTaM vipraM nArAyaRaM viduH /
snAnadAnena pUjAdyEr yatra siDyati vAYCitam // BrP_167.33 //
{brahmovAca: }
BAnutIrTam iti KyAtaM tvAzwraM mAheSvaraM taTA /
EndraM yAmyaM taTAgneyaM sarvapApapraRASanam // BrP_168.1 //
aBizwuta iti KyAto rAjAsIt priyadarSanaH /
hayameDena puRyena yazwum ArabDavAn surAn // BrP_168.2 //
tatrartvijaH zoqaSa syur vasizWAtripurogamAH /
kzatriye yajamAne tu yajYaBUmiH kaTaM Bavet // BrP_168.3 //
brAhmaRe dIkzite rAjA BuvaM dAsyati yajYiyAm /
BUpatO dIkzite dAtA ko Bavet ko nu yAcate // BrP_168.4 //
yAcYeyam aKilASarma- jananI pAparUpiRI /
kenApy ato na kAryEva kzatriyeRa viSezataH // BrP_168.5 //
evaM mImAMsamAnezu brAhmaRezu parasparam /
tatra prAha mahAprAjYo vasizWo DarmavittamaH // BrP_168.6 //
{vasizWa uvAca: }
rAjYi dIkzAyamARe tu sUryo yAcyo BuvaM prati /
dehi me deva savitar yajanaM devatocitam // BrP_168.7 //
dEvaM kzatram asi brahman BUtanATa namo 'stu te /
yAcitaH savitA rAjYA devAnAM yajanaM SuBam // BrP_168.8 //
dadAty eva tato rAjan prArTayeSaM divAkaram //* BrP_168.9 //
{brahmovAca: }
taTety uktvABizwuto 'pi devadevaM divAkaram /
SradDayA prArTayAm Asa harISAjAtmakaM ravim // BrP_168.10 //
{rAjovAca: }
devAnAM yajanaM dehi savitas te namo 'stu te //* BrP_168.11 //
{brahmovAca: }
kzatraM dEvaM yataH sUryo dattA BUr BUpates tataH /
savitA devadeveSo dadAmIty aByaBAzata // BrP_168.12 //
evaM karoti yo yajYaM tasya rizwir na kAcana /
taTA vAjimaKe sattre brAhmaREr vedapAragEH // BrP_168.13 //
prArabDe 'BizwutA rAjYA yatrAgAd BUpatiM raviH /
devAnAM yajanaM dAtuM BAnutIrTaM tad ucyate // BrP_168.14 //
taM devakratum utkfzwaM hayameDaM surEr yutam /
dEtyAS ca danujAS cEva taTAnye yajYaGAtakAH // BrP_168.15 //
brahmavezaDarAH sarve gAyantaH sAmagA iva /
te 'pi tatra mahAprAjYAH prAviSann anivAritAH // BrP_168.16 //
camasAni ca pAtrARi somaM cazAlam eva ca /
somapAnaM havis tyAgam ftvijo BUpatiM taTA // BrP_168.17 //
nindanti nikzipanty anye hasanty anye taTAsurAH /
tezAM cezwAM na jAnanti viSvarUpaM vinA mune // BrP_168.18 //
viSvarUpo 'pi pitaraM prAha dEtyA ime iti /
tat putravacanaM SrutvA tvazwA prAha surAn idam // BrP_168.19 //
{tvazwovAca: }
gfhItvA vAridarBAMS ca prokzayaDvaM samantataH /
ye nindanti maKaM puRyaM camasaM somam eva ca // BrP_168.20 //
mayA tv apahatAH sarva ity uktvA pariziYcata //* BrP_168.21 //
{brahmovAca: }
taTA cakruH suragaRAs tvazwA cApi taTAkarot /
BasmIBUtAs tataH sarve kAMdiSIkAs tato 'Bavan // BrP_168.22 //
hatA mayA mahApApA ity uktvA vAry avAkzipat /
tataH kzIRAyuzo dEtyAH prAtizWan kupitAs tataH // BrP_168.23 //
yatrEtat prAkzipad vAri tvazwA lokaprajApatiH /
tvAzwraM tIrTaM tad AKyAtaM sarvapApapraRASanam // BrP_168.24 //
tvazwur vAkyAc cyutAn dEtyAn nijaGAna yamas tadA /
kAladaRqena cakreRa kAlapASena manyunA // BrP_168.25 //
yatra te nihatA dEtyAs tat tIrTaM yAmyam ucyate /
yatrABavat kratuH pUrRo hutvAgnO cAmftaM bahu // BrP_168.26 //
DArABiH SaramAnABir aKaRqABir mahADvare /
yatrABavad DavyavAhas tfptas tasya hy aBizwutaH // BrP_168.27 //
agnitIrTaM tad AKyAtam aSvameDaPalapradam /
indro marudBir nfpatiM prAhedaM vacanaM SuBam // BrP_168.28 //
tvaM saMrAq BavitA rAjann uBayor api lokayoH /
saKA mama priyo nityaM BavitA nAtra saMSayaH // BrP_168.29 //
sa kftArTo martyaloka indratIrTe ca tarpaRam /
kuryAt pitFRAM prItyarTaM yamatIrTe viSezataH // BrP_168.30 //
mAheSvaraM tu tat tIrTaM pUjito 'BizwutaH SivaH /
Baktiyuktena viprES ca sarvakarmaviSAradEH // BrP_168.31 //
vEdikEr lOkikES cEva mantrEH pUjyaM maheSvaram /
nftyEr gItEs taTA vAdyEr amftEH paYcasaMBavEH // BrP_168.32 //
upacArES ca bahuBir daRqapAtapradakziREH /
DUpEr dIpES ca nEvedyEH puzpEr ganDEH suganDiBiH // BrP_168.33 //
pUjayAm Asa deveSaM vizRuM SaMBuM DiyEkayA /
tataH prasannO deveSO varAn dadatur ojasA // BrP_168.34 //
aBizwute narendrAya BuktimuktI uBe api /
mAhAtmyam asya tIrTasya taTA dadatur uttamam // BrP_168.35 //
tataHpraBfti tat tIrTaM SEvaM vEzRavam ucyate /
tatra snAnaM ca dAnaM ca sarvakAmapradaM viduH // BrP_168.36 //
imAni sarvatIrTAni smared api paWeta vA /
vimuktaH sarvapApeByaH SivavizRupuraM vrajet // BrP_168.37 //
BAnutIrTe viSezeRa snAnaM sarvArTasidDidam /
tatra tIrTe mahApuRyaM tIrTAnAM Satam atra hi // BrP_168.38 //
{brahmovAca: }
BillatIrTam iti KyAtaM rogaGnaM pApanASanam /
mahAdevapadAmBoja- yugaBaktipradAyakam // BrP_169.1 //
tatrApy evaMviDAM puRyAM kaTAM SfRu mahAmate /
gaNgAyA dakziRe tIre SrIgirer uttare tawe // BrP_169.2 //
AdikeSa iti KyAta fziBiH paripUjitaH /
mahAdevo liNgarUpI sadAste sarvakAmadaH // BrP_169.3 //
sinDudvIpa iti KyAto muniH paramaDArmikaH /
tasya BrAtA veda iti sa cApi paramo fziH // BrP_169.4 //
tam AdikeSaM vE devaM tripurAriM trilocanam /
nityaM pUjayate BaktyA prApte maDyaMdine ravO // BrP_169.5 //
BikzAwanAya vedo 'pi yAti grAmaM vicakzaRaH /
yAte tasmin dvijavare vyADaH paramaDArmikaH // BrP_169.6 //
tasmin girivare puRye mfgayAM yAti nityaSaH /
awitvA viviDAn deSAn mfgAn hatvA yaTAsuKam // BrP_169.7 //
muKe gfhItvA pAnIyam aBizekAya SUlinaH /
nyasya mAMsaM DanuzkowyAM SrAnto vyADaH SivaM praBum // BrP_169.8 //
AdikeSaM samAgatya nyasya mAMsaM tato bahiH /
gaNgAM gatvA muKe vAri gfhItvAgatya taM Sivam // BrP_169.9 //
yasya kasyApi pattrARi kareRAdAya BaktitaH /
apareRa ca mAMsAni nEvedyArTaM ca tanmanAH // BrP_169.10 //
AdikeSaM samAgatya vedenArcitam ojasA /
pAdenAhatya tAM pUjAM muKAnItena vAriRA // BrP_169.11 //
snApayitvA SivaM devam arcayitvA tu pattrakEH /
kalpayitvA tu tan mAMsaM Sivo me prIyatAm iti // BrP_169.12 //
nEva kiMcit sa jAnAti SivaBaktiM vinA SuBAm /
tato yAti svakaM sTAnaM mAMsena tu yaTAgatam // BrP_169.13 //
karoty etAdfg AgatyA- gatya pratyaham eva saH /
taTApISas tutozAsya vicitrA hISvarasTitiH // BrP_169.14 //
yAvan nAyAty asO BillaH Sivas tAvan na sOKyaBAk /
BaktAnukampitAM SaMBor mAnAtItAM tu vetti kaH // BrP_169.15 //
saMpUjayaty AdikeSam umayA pratyahaM Sivam /
evaM bahutiTe kAle yAte vedaS cukopa ha // BrP_169.16 //
pUjAM mantravatIM citrAM SivaBaktisamanvitAm /
ko nu viDvaMsate pApo mattaH sa vaDam ApnuyAt // BrP_169.17 //
gurudevadvijasvAmi- drohI vaDyo muner api /
sarvasyApi vaDArho 'sO Sivasya drohakfn naraH // BrP_169.18 //
evaM niScitya meDAvI vedaH sinDos taTAnujaH /
kasyeyaM pApacezwA syAt pApizWasya durAtmanaH // BrP_169.19 //
puzpEr vanyaBavEr divyEH kandEr mUlaPalEH SuBEH /
kftAM pUjAM sa viDvasya hy anyAM pUjAM karoti yaH // BrP_169.20 //
mAMsena tarupattrES ca sa ca vaDyo Baven mama /
evaM saMcintya meDAvI gopayitvA tanuM tadA // BrP_169.21 //
taM paSyeyam ahaM pApaM pUjAkartAram ISvare /
etasminn antare prAyAd vyADo devaM yaTA purA // BrP_169.22 //
nityavat pUjayantaM tam AdikeSas tadAbravIt //* BrP_169.23 //
{AdikeSa uvAca: }
Bo Bo vyADa mahAbudDe SrAnto 'sIti punaH punaH /
cirAya kaTam AyAtas tvAM vinA tAta duHKitaH /
na vindAmi suKaM kiMcit samASvasihi putraka // BrP_169.24 //
{brahmovAca: }
tam evaMvAdinaM devaM vedaH SrutvA vilokya tu /
cukopa vismayAvizwo na ca kiMcid uvAca ha // BrP_169.25 //
vyADaS ca nityavat pUjAM kftvA svaBavanaM yayO /
vedaS ca kupito BUtvA AgatyeSam uvAca ha // BrP_169.26 //
{veda uvAca: }
ayaM vyADaH pAparataH kriyAjYAnavivarjitaH /
prARihiMsArataH krUro nirdayaH sarvajantuzu // BrP_169.27 //
hInajAtir akiMcijjYo gurukramavivarjitaH /
sadAnucitakArI cA- nirjitAKilagogaRaH // BrP_169.28 //
tasyAtmAnaM darSitavAn na mAM kiMcana vakzyasi /
pUjAM mantraviDAnena karomISa yatavrataH // BrP_169.29 //
tvadekaSaraRo nityaM BAryAputravivarjitaH /
vyADo mAMsena duzwena pUjAM tava karoty asO // BrP_169.30 //
tasya prasanno BagavAn na mameti mahAdButam /
SAstim asya karizyAmi Billasya hy apakAriRaH // BrP_169.31 //
mfdoH kopi Bavet prItaH kopi tadvad durAtmanaH /
tasmAd ahaM mUrDni SilAM pAtayeyam asaMSayam // BrP_169.32 //
{brahmovAca: }
ity uktavati vE vede vihasyeSo 'bravId idam //* BrP_169.33 //
{AdikeSa uvAca: }
SvaH pratIkzasva paScAn me SilAM pAtaya mUrDani //* BrP_169.34 //
{brahmovAca: }
taTety uktvA sa vedo 'pi SilAM saMtyajya bAhunA /
upasaMhftya taM kopaM SvaH karomIty uvAca ha // BrP_169.35 //
tataH prAtaH samAgatya kftvA snAnAdikarma ca /
vedo 'pi nityavat pUjAM kurvan paSyati mastake // BrP_169.36 //
liNgasya savraRAM BImAM DArAM ca ruDiraplutAm /
vedaH sa vismito BUtvA kim idaM liNgamUrDani // BrP_169.37 //
mahotpAto Bavet kasya sUcayed ity acintayat /
mfdBiS ca gomayenApi kuSEs taM gANgavAriBiH // BrP_169.38 //
prakzAlayitvA tAM pUjAM kftavAn nityavat tadA /
etasminn antare prAyAd vyADo vigatakalmazaH // BrP_169.39 //
mUrDAnaM vraRasaMyuktaM saraktaM liNgamastake /
SaMkarasyAdikeSasya dadfSe 'ntargatas tadA // BrP_169.40 //
dfzwvEva kim idaM citram ity uktvA niSitEH SarEH /
AtmAnaM BedayAm Asa SataDA ca sahasraDA // BrP_169.41 //
svAmino vEkftaM dfzwvA kaH kzametottamASayaH /
muhur nininda cAtmAnaM mayi jIvaty aBUd idam // BrP_169.42 //
kazwam ApatitaM kIdfg aho durviDivESasAt /
tat karma tasya saMvIkzya mahAdevo 'tivismitaH /
tataH provAca BagavAn vedaM vedavidAM varam // BrP_169.43 //
{AdikeSa uvAca: }
paSya vyADaM mahAbudDe BaktaM BAvena saMyutam /
tvaM tu mfdBiH kuSEr vArBir mUrDAnaM spfzwavAn asi // BrP_169.44 //
anena sahasA brahman mamAtmApi niveditaH /
BaktiH premATavA Saktir vicAro yatra vidyate /
tasmAd asmE varAn dAsye paScAt tuByaM dvijottama // BrP_169.45 //
{brahmovAca: }
vareRa cCandayAm Asa vyADaM devo maheSvaraH /
vyADaH provAca deveSaM nirmAlyaM tava yad Bavet // BrP_169.46 //
tad asmAkaM Baven nATa mannAmnA tIrTam ucyatAm /
sarvakratuPalaM tIrTaM smaraRAd eva jAyatAm // BrP_169.47 //
{brahmovAca: }
taTety uvAca deveSas tatas tat tIrTam uttamam /
BillatIrTaM samastAGa- saMGavicCedakAraRam // BrP_169.48 //
SrImahAdevacaraRa- mahABaktiviDAyakam /
aBavat snAnadAnAdyEr BuktimuktipradAyakam /
vedasyApi varAn prAdAc Civo nAnAviDAn bahUn // BrP_169.49 //
{brahmovAca: }
cakzustIrTam iti KyAtaM rUpasOBAgyadAyakam /
yatra yogeSvaro devo gOtamyA dakziRe tawe // BrP_170.1 //
puraM BOvanam AKyAtaM girimUrDny aBiDIyate /
yatrAsO BOvano rAjA kzatraDarmaparAyaRaH // BrP_170.2 //
tasmin puravare kaScid brAhmaRo vfdDakOSikaH /
tatputro gOtama iti KyAto vedaviduttamaH // BrP_170.3 //
tasya mAtur manodozAd viparIto 'Bavad dvijaH /
saKA tasya vaRik kaScin maRikuRqala ucyate // BrP_170.4 //
tena saKyaM dvijasyAsId vizamaM dvijavESyayoH /
SrImaddaridrayor nityaM parasparahitEziRoH // BrP_170.5 //
kadAcid gOtamo vESyaM vitteSaM maRikuRqalam /
prAhedaM vacanaM prItyA rahaH sTitvA punaH punaH // BrP_170.6 //
{gOtama uvAca: }
gacCAmo Danam AdAtuM parvatAn udaDIn api /
yOvanaM tad vfTA jYeyaM vinA sOKyAnukUlyataH /
DanaM vinA tat kaTaM syAd aho DiN nirDanaM naram // BrP_170.7 //
{brahmovAca: }
kuRqalo dvijam AhedaM matpitropArjitaM Danam /
bahv asti kiM DanenAdya karizye dvijasattama /
dvijaH punar uvAcedaM maRikuRqalam ojasA // BrP_170.8 //
{gOtama uvAca: }
DarmArTajYAnakAmAnAM ko nu tfptaH praSasyate /
utkarzaprAptir evEzAM saKe SlAGyA SarIriRAm // BrP_170.9 //
svenEva vyavasAyena DanyA jIvanti jantavaH /
paradattArTasaMtuzwAH kazwajIvina eva te // BrP_170.10 //
sa putraH Sasyate loke pitfBiS cABinandyate /
yaH pEtryam aBilipseta na vAcApi tu kuRqala // BrP_170.11 //
svabAhubalam ASritya yo 'rTAn arjayate sutaH /
sa kftArTo Bavel loke pEtryaM vittaM na tu spfSet // BrP_170.12 //
svayam Arjya suto vittaM pitre dAsyati banDave /
taM tu putraM vijAnIyAd itaro yonikIwakaH // BrP_170.13 //
{brahmovAca: }
etac CrutvA tu tad vAkyaM brAhmaRasyABilAziRaH /
taTeti matvA tadvAkyaM ratnAny AdAya satvaraH // BrP_170.14 //
AtmakIyAni vittAni gOtamAya nyavedayat /
DanenEtena deSAMS ca pariBramya yaTAsuKam // BrP_170.15 //
DanAny AdAya vittAni punar ezyAmahe gfham /
satyam eva vaRig vakti sa tu vipraH pratArakaH // BrP_170.16 //
pApAtmA pApacittaM ca na buboDa vaRig dvijam /
tO parasparam Amantrya mAtApitror ajAnatoH // BrP_170.17 //
deSAd deSAntaraM yAtO DanArTaM tO vaRigdvijO /
vaRigGastasTitaM vittaM brAhmaRo hartum icCati // BrP_170.18 //
{brAhmaRa uvAca: }
yena kenApy upAyena tad DanaM hi samAhare /
aho pfTivyAM ramyARi nagarARi sahasraSaH // BrP_170.19 //
izwapradAtryaH kAmasya devatA iva yozitaH /
manoharAs tatra tatra santi kiM kriyate mayA // BrP_170.20 //
Danam Ahftya yatnena yozidByo yadi dIyate /
Bujyante tAs tato nityaM saPalaM jIvitaM hi tat // BrP_170.21 //
nftyagItarato nityaM paRyastrIBir alaMkftaH /
Bokzye kaTaM tu tad vittaM vESyAn madDastam Agatam // BrP_170.22 //
{brahmovAca: }
evaM cintayamAno 'sO gOtamaH prahasann iva /
maRikuRqalam Ahedam aDarmAd eva jantavaH // BrP_170.23 //
vfdDiM suKam aBIzwAni prApnuvanti na saMSayaH /
DarmizWAH prARino loke dfSyante duHKaBAginaH // BrP_170.24 //
tasmAd DarmeRa kiM tena duHKEkaPalahetunA //* BrP_170.25 //
{brahmovAca: }
nety uvAca tato vESyaH suKaM Darme pratizWitam /
pApe duHKaM BayaM Soko dAridryaM kleSa eva ca /
yato Darmas tato muktiH svaDarmaH kiM vinaSyati // BrP_170.26 //
{brahmovAca: }
evaM vivadatos tatra saMparAyas tayor aBUt /
yasya pakzo Bavej jyAyAn sa parArTam avApnuyAt // BrP_170.27 //
pfcCAvaH kasya prAbalyaM DarmiRo vApy aDarmiRaH /
vedAt tu lOkikaM jyezWaM loke DarmAt suKaM Bavet // BrP_170.28 //
evaM vivadamAnO tAv UcatuH sakalAY janAn /
Darmasya vApy aDarmasya prAbalyam anayor Buvi // BrP_170.29 //
tad vadantu yaTAvfttam evam Ucatur ojasA /
evaM tatrocire kecid ye DarmeRAnuvartinaH // BrP_170.30 //
tEr duHKam anuBUyate pApizWAH suKino janAH /
saMparAye DanaM sarvaM jitaM vipre nyavedayat // BrP_170.31 //
maRimAn DarmavicCrezWaH punar DarmaM praSaMsati /
maRimantaM dvijaH prAha kiM Darmam anuSaMsasi /
{brahmovAca: }
taTeti cety Aha vESyo brAhmaRaH punar abravIt // BrP_170.32 //
{brAhmaRa uvAca: }
jitaM mayA DanaM vESya nirlajjaH kiM nu BAzase /
mayEva vijito Darmo yaTezwacaraRAtmanA // BrP_170.33 //
{brahmovAca: }
tad brAhmaRavacaH SrutvA vESyaH sasmita UcivAn //* BrP_170.34 //
{vESya uvAca: }
pulAkA iva DAnyezu puttikA iva pakzizu /
taTEva tAn saKe manye yezAM Darmo na vidyate // BrP_170.35 //
caturRAM puruzArTAnAM DarmaH praTama ucyate /
paScAd arTaS ca kAmaS ca sa Darmo mayi tizWati /
kaTaM brUze dvijaSrezWa mayA vijitam ity adaH // BrP_170.36 //
{brahmovAca: }
dvijo vESyaM punaH prAha hastAByAM jAyatAM paRaH /
taTeti manyate vESyas tO gatvA punar UcatuH // BrP_170.37 //
pUrvaval lOkikAn gatvA jitam ity abravId dvijaH /
karO CittvA tataH prAha kaTaM DarmaM tu manyase /
Akzipto brAhmaRenEvaM vESyo vacanam abravIt // BrP_170.38 //
{vESya uvAca: }
Darmam eva paraM manye prAREH kaRWagatEr api /
mAtA pitA suhfd banDur Darma eva SarIriRAm // BrP_170.39 //
{brahmovAca: }
evaM vivadamAnO tAv arTavAn brAhmaRo 'Bavat /
vimukto vESyakas tatra bAhuByAM ca Danena ca // BrP_170.40 //
evaM BramantO saMprAptO gaNgAM yogeSvaraM harim /
yadfcCayA muniSrezWa miTas tAv UcatuH punaH // BrP_170.41 //
vESyo gaNgAM tu yogeSaM Darmam eva praSaMsati /
atikopAd dvijo vESyam Akzipan punar abravIt // BrP_170.42 //
{brAhmaRa uvAca: }
gataM DanaM karO CinnAv avaSizwo SuBir BavAn /
tvam anyaTA yadi brUza Aharizye 'sinA SiraH // BrP_170.43 //
{brahmovAca: }
vihasya punar AhedaM vESyo gOtamam aYjasA //* BrP_170.44 //
{vESya uvAca: }
Darmam eva paraM manye yaTecCasi taTA kuru /
brAhmaRAMS ca gurUn devAn vedAn DarmaM janArdanam // BrP_170.45 //
yas tu nindayate pApo nAsO spfSyo 'Ta pApakft /
upekzaRIyo durvfttaH pApAtmA DarmadUzakaH // BrP_170.46 //
{brahmovAca: }
tataH prAha sa kopena DarmaM yady anuSaMsasi /
AvayoH prARayor atra paRaH syAd iti vE mune // BrP_170.47 //
evam ukte gOtamena taTety Aha vaRik tadA /
punar apy Ucatur uBO lokAMl lokAs taTocire // BrP_170.48 //
yogeSvarasya purato gOtamyA dakziRe tawe /
taM nipAtya viSaM vipraS cakzur utpAwya cAbravIt // BrP_170.49 //
{vipra uvAca: }
gato 'sImAM daSAM vESya nityaM DarmapraSaMsayA /
gataM DanaM gataM cakzuS CeditO karapallavO /
pfzwo 'si mitra gacCAmi mEvaM brUyAH kaTAntare // BrP_170.50 //
{brahmovAca: }
tasmin prayAte vESyo 'sO cintayAm Asa cetasi /
hA kazwaM me kim aBavad DarmEkamanaso hare // BrP_170.51 //
sa kuRqalo vaRikSrezWo nirDano gatabAhukaH /
gatanetraH SucaM prApto Darmam evAnusaMsmaran // BrP_170.52 //
evaM bahuviDAM cintAM kurvann Aste mahItale /
niScezwo 'Ta nirutsAhaH patitaH SokasAgare // BrP_170.53 //
dinAvasAne SarvaryAm udite candramaRqale /
ekAdaSyAM Suklapakze tatrAyAti viBIzaRaH // BrP_170.54 //
sa tu yogeSvaraM devaM pUjayitvA yaTAviDi /
snAtvA tu gOtamIM gaNgAM saputro rAkzasEr vftaH // BrP_170.55 //
viBIzaRasya hi suto viBIzaRa ivAparaH /
vEBIzaRir iti KyAtas tam apaSyad uvAca ha // BrP_170.56 //
vESyasya vacanaM SrutvA yaTAvfttaM sa Darmavit /
pitre nivedayAm Asa laNkeSAya mahAtmane /
sa tu laNkeSvaraH prAha putraM prItyA guRAkaram // BrP_170.57 //
{viBIzaRa uvAca: }
SrImAn rAmo mama gurus tasya mAnyaH saKA mama /
hanumAn iti viKyAtas tenAnIto girir mahAn // BrP_170.58 //
purA kAryAntare prApte sarvOzaDyASrayo 'calaH /
jAte kArye tam AdAya himavantam aTAgamat // BrP_170.59 //
viSalyakaraRI ceti mftasaMjIvanIti ca /
tadAnIya mahAbudDI rAmAyAklizwakarmaRe // BrP_170.60 //
nivedayitvA tat sADyaM tasmin vftte samAgataH /
punar giriM samAdAya AgacCad devaparvatam // BrP_170.61 //
tAm AnIyAsya hfdaye niveSaya hariM smaran /
tataH prApsyaty ayaM sarvam apekzitam udAraDIH // BrP_170.62 //
gacCatas tasya vegena viSalyakaraRI punaH /
apatad gOtamItIre yatra yogeSvaro hariH // BrP_170.63 //
{vEBIzaRir uvAca: }
tAm ozaDIM mama pitar darSayASu vilamba mA /
parArtiSamanAd anyac Creyo na Buvanatraye // BrP_170.64 //
{brahmovAca: }
viBIzaRas taTety uktvA tAM putrasyApy adarSayat /
ize tvety asya vfkzasya SAKAM cicCeda tatsutaH /
vESyasya cApi vE prItyA santaH parahite ratAH // BrP_170.65 //
{viBIzaRa uvAca: }
yatrApatan nage cAsmin sa vfkzas tu pratApavAn /
tasya SAKAM samAdAya hfdaye 'sya niveSaya /
tatspfzwamAtra evAsO svakaM rUpam avApnuyAt // BrP_170.66 //
{brahmovAca: }
etac CrutvA pitur vAkyaM vEBIzaRir udAraDIH /
taTA cakAra vE samyak kAzWaKaRqaM nyaveSayat // BrP_170.67 //
hfdaye sa tu vESyo 'pi sacakzuH sakaro 'Bavat /
maRimantrOzaDInAM hi vIryaM ko 'pi na buDyate // BrP_170.68 //
tad eva kAzWam AdAya Darmam evAnusaMsmaran /
snAtvA tu gOtamIM gaNgAM taTA yogeSvaraM harim // BrP_170.69 //
namaskftvA punar agAt kAzWaKaRqena vESyakaH /
pariBraman nfpapuraM mahApuram iti Srutam // BrP_170.70 //
mahArAja iti KyAtas tatra rAjA mahAbalaH /
tasya nAsti sutaH kaScit putrikA nazwalocanA // BrP_170.71 //
sEva tasya sutA putras tasyApi vratam IdfSam /
devo vA dAnavo vApi brAhmaRaH kzatriyo Bavet // BrP_170.72 //
vESyo vA SUdrayonir vA saguRo nirguRo 'pi vA /
tasmE deyA iyaM putrI yo netre Aharizyati // BrP_170.73 //
rAjyena saha deyeyam iti rAjA hy aGozayat /
aharniSam asO vESyaH SrutvA Gozam aTAbravIt // BrP_170.74 //
{vESya uvAca: }
ahaM netre Aharizye rAjaputryA asaMSayam //* BrP_170.75 //
{brahmovAca: }
taM vESyaM tarasAdAya mahArAjYe nyavedayat /
tatkAzWasparSamAtreRa sanetrABUn nfpAtmajA // BrP_170.76 //
tataH savismayo rAjA ko BavAn iti cAbravIt /
vESyo rAjYe yaTAvfttaM nyavedayad aSezataH // BrP_170.77 //
{vESya uvAca: }
brAhmaRAnAM prasAdena Darmasya tapasas taTA /
dAnapraBAvAd yajYES ca viviDEr BUridakziREH /
divyOzaDipraBAvena mama sAmarTyam IdfSam // BrP_170.78 //
{brahmovAca: }
etad vESyavacaH SrutvA vismito 'BUn mahIpatiH //* BrP_170.79 //
{rAjovAca: }
aho mahAnuBAvo 'yaM prAyo vfndArako Bavet /
anyaTEtAdfg anyasya sAmarTyaM dfSyate kaTam /
tasmAd asmE tu tAM kanyAM pradAsye rAjyapUrvikAm // BrP_170.80 //
{brahmovAca: }
iti saMkalpya manasi kanyAM rAjyaM ca dattavAn /
vihArArTaM gataH svEraM paraM Kedam upAgataH // BrP_170.81 //
na mitreRa vinA rAjyaM na mitreRa vinA suKam /
tam eva satataM vipraM cintayan vESyanandanaH // BrP_170.82 //
etad eva sujAtAnAM lakzaRaM Buvi dehinAm /
kfpArdraM yan mano nityaM tezAm apy ahitezu hi // BrP_170.83 //
mahAnfpo vanaM prAyAt sa rAjA maRikuRqalaH /
tasmiY SAsati rAjyaM tu kadAcid gOtamaM dvijam // BrP_170.84 //
hftasvaM dyUtakEH pApEr apaSyan maRikuRqalaH /
tam AdAya dvijaM mitraM pUjayAm Asa Darmavit // BrP_170.85 //
DarmARAM tu praBAvaM taM tasmE sarvaM nyavedayat /
snApayAm Asa gaNgAyAM taM sarvAGanivfttaye // BrP_170.86 //
tena vipreRa sarvEs tEH svakIyEr gotrajEr vftaH /
vESyEH svadeSasaMBUtEr brAhmaRasya tu bAnDavEH // BrP_170.87 //
vfdDakOSikamuKyES ca tasmin yogeSvarAntike /
yajYAn izwvA surAn pUjya tataH svargam upeyivAn // BrP_170.88 //
tataH praBfti tat tIrTaM mftasaMjIvanaM viduH /
cakzustIrTaM sayogeSaM smaraRAd api puRyadam /
manaHprasAdajananaM sarvadurBAvanASanam // BrP_170.89 //
{brahmovAca: }
urvaSItIrTam AKyAtam aSvameDaPalapradam /
snAnadAnamahAdeva- vAsudevArcanAdiBiH // BrP_171.1 //
maheSvaro yatra devo yatra SArNgaDaro hariH /
pramatir nAma rAjAsIt sArvaBOmaH pratApavAn // BrP_171.2 //
ripUY jitvA jagAmASu indralokaM surEr vftam /
tatrApaSyat surapatiM marudBiH saha nArada // BrP_171.3 //
jahAsendraM pASahastaM pramatiH kzatriyarzaBaH /
taM hasantam aTAlakzya hariH pramatim abravIt // BrP_171.4 //
{indra uvAca: }
devAlaye mahAbudDe marudBiH krIqitEr alam /
diSo jitvA divaM prAptaH kuru krIqAM mayA saha // BrP_171.5 //
{brahmovAca: }
sakazAyaM harivaco niSamya pramatir nfpaH /
taTety uvAca devendraM nizkftiM kAM tu manyase /
tac CrutvA pramater vAkyaM surarAR nfpam abravIt // BrP_171.6 //
{indra uvAca: }
urvaSy eva paRo 'smAkaM prApyA yA niKilEr maKEH //* BrP_171.7 //
{brahmovAca: }
etac CrutvendravacanaM pramatiH prAha garvitaH /
urvaSIM nizkftiM manye tvaM rAjan kiM nu manyase // BrP_171.8 //
yad bravIzi sureSAna tan manye 'haM Satakrato /
prAhendraM pramatis tadvan nizkftyE dakziRaM karam /
savarma saSaraM DarmyaM dehi dIvyAmahe vayam // BrP_171.9 //
{brahmovAca: }
tAv evaM saMvidaM kftvA devanAyopatasTatuH /
pramatir jitavAMs tatra urvaSIM dEvatastriyam /
tAM jitvA pramatiH prAha saMramBAt taM Satakratum // BrP_171.10 //
{pramatir uvAca: }
nizkftyE punar anyan me paScAd dIvye tvayA viBo //* BrP_171.11 //
{indra uvAca: }
devayogyam aTo vajraM jEtraM saraTam uttamam /
dIvye 'haM tena nfpate kareRApy avicArayan // BrP_171.12 //
{brahmovAca: }
sa gfhItvA tadA pASAn anyAMS ca maRiBUzitAn /
jitam ity abravIc CakraM pramatiH prahasaMs tadA // BrP_171.13 //
etasminn antare prAyAd akzajYas tatra nArada /
viSvAvasur iti KyAto ganDarvARAM maheSvaraH // BrP_171.14 //
{viSvAvasur uvAca: }
ganDarvavidyayA rAjaMs tayA dIvyAmahe tvayA /
taTety uktvA sa nfpatir jitam ity abravIt tadA // BrP_171.15 //
tO jitvA nfpatir mOrKyAd devendraM prAha kaSmalam //* BrP_171.16 //
{pramatir uvAca: }
raRe vA devane vApi na tvaM jetA kaTaMcana /
mahendra satataM tasmAd asmadArADako Bava /
vada kena prakAreRa jAtA devendratA tava // BrP_171.17 //
{brahmovAca: }
taTA prAhorvaSIM garvAd gacCa karmakarI Bava /
urvaSI prAha devezu yaTA varte taTA tvayi /
varteya sarvaBAvena na mAM Dikkartum arhasi // BrP_171.18 //
{brahmovAca: }
tatas tAM pramatiH prAha tvAdfSyaH santi cArikAH /
tvaM kiM vilajjase Badre gacCa karmakarI Bava // BrP_171.19 //
etac CrutvA nfpeRoktaM ganDarvADipatis tadA /
citrasena iti KyAtaH suto viSvAvasor balI // BrP_171.20 //
{citrasena uvAca: }
dIvye 'haM vE tvayA rAjan sarveRAnena BUpate /
rAjyena jIvitenApi madIyena tavApi ca // BrP_171.21 //
{brahmovAca: }
taTety uktvA punar uBO citrasenanfpottamO /
dIvyetAm aBisaMrabDO citraseno 'jayat tadA // BrP_171.22 //
gAnDarvEs taM mahApASEr babanDa nfpatiM tadA /
citraseno 'jayat sarvam urvaSImuKyataH paREH // BrP_171.23 //
rAjyaM koSaM balaM cEva yad anyad vasu kiMcana /
citrasenasya taj jAtaM yad AsIt pramater Danam // BrP_171.24 //
tasya putro bAla eva puroDasam uvAca ha /
vESvAmitraM mahAprAjYaM maDucCandasam ojasA // BrP_171.25 //
{pramatiputra uvAca: }
kiM me pitrA kftaM pApaM kva vA badDo mahAmatiH /
kaTam ezyati svaM sTAnaM kaTaM pASEr vimokzyate // BrP_171.26 //
{brahmovAca: }
sumater vacanaM SrutvA DyAtvA sa munisattamaH /
maDucCandA jagAdedaM pramater vartanaM tadA // BrP_171.27 //
{maDucCandA uvAca: }
devaloke tava pitA badDa Aste mahAmate /
kEtavEr bahudozES ca BrazwarAjyo baBUva ha // BrP_171.28 //
yo yAti kEtavasaBAM sa cApi kleSaBAg Bavet /
dyUtamadyAmizAdIni vyasanAni nfpAtmaja // BrP_171.29 //
pApinAm eva jAyante sadA pApAtmakAni hi /
ekEkam apy anarTAya pApAya narakAya ca // BrP_171.30 //
yAnAsanABilApAdyEH kftEH kEtavavartiBiH /
kulInAH kaluzIBUtAH kiM punaH kitavo janaH // BrP_171.31 //
kitavasya tu yA jAyA tapyate nityam eva sA /
sa cApi kitavaH pApo yozitaM vIkzya tapyate // BrP_171.32 //
tAM dfzwvA vigatAnando nityaM vadati pApakft /
aho saMsAracakre 'smin mayA tulyo na pAtakI // BrP_171.33 //
na kiMcid api yasyAste loke vizayajaM suKam /
lokadvaye 'pi na suKI kitavaH kopi dfSyate // BrP_171.34 //
viBAti ca taTA nityaM lajjayA dagDamAnasaH /
gataDarmo nirAnando grastagarvas taTAwati // BrP_171.35 //
akEtavI ca yA vfttiH sA praSastA dvijanmanAm /
kfzigorakzyavARijyam api kuryAn na kEtavam // BrP_171.36 //
yas tu kEtavavfttyA hi Danam Ahartum icCati /
DarmArTakAmABijanEH sa vimucyeta pOruzAt // BrP_171.37 //
vede 'pi dUzitaM karma tava pitrA tadAdftam /
tasmAt kiM kurmahe vatsa yad uktaM te viDIyate // BrP_171.38 //
viDAtfvihitaM mArgaM ko nu vAtyeti paRqitaH //* BrP_171.39 //
{brahmovAca: }
etat puroDaso vAkyaM SrutvA sumatir abravIt //* BrP_171.40 //
{sumatir uvAca: }
kiM kftvA pramatis tAtaH punA rAjyam avApnuyAt //* BrP_171.41 //
{brahmovAca: }
punar DyAtvA maDucCandAH sumatiM cedam abravIt //* BrP_171.42 //
{maDucCandA uvAca: }
gOtamIM yAhi vatsa tvaM tatra pUjaya SaMkaram /
aditiM varuRaM vizRuM tataH pASAd vimokzyate // BrP_171.43 //
{brahmovAca: }
taTety uktvA jagAmASu gaNgAM natvA janArdanam /
pUjayAm Asa SaMBuM ca tapas tepe yatavrataH // BrP_171.44 //
sahasram ekaM varzARAM badDaM pitaram AtmanaH /
mocayAm Asa deveByaH punA rAjyam avApa saH // BrP_171.45 //
SiveSAByAM muktapASo rAjyaM prApa sutAt svakAt /
avApya vidyAM gAnDarvIM priyaS cAsIc CatakratoH // BrP_171.46 //
SAMBavaM vEzRavaM cEva urvaSItIrTam eva ca /
tataHpraBfti tat tIrTaM kEtavaM ceti viSrutam // BrP_171.47 //
SivavizRusarinmAtu- prasAdAd Apyate na kim /
tatra snAnaM ca dAnaM ca bahupuRyaPalapradam /
pApapASavimokzaM tu sarvadurgatinASanam // BrP_171.48 //
{brahmovAca: }
sAmudraM tIrTam AKyAtaM sarvatIrTaPalapradam /
tasya svarUpaM vakzyAmi SfRu nArada tanmanAH // BrP_172.1 //
visfzwA gOtamenAsO gaNgA pApapraRASanI /
lokAnAm upakArArTaM prAyAt pUrvArRavaM prati // BrP_172.2 //
AgacCantI devanadI kamaRqaluDftA mayA /
SirasA ca DftA devI SaMBunA paramAtmanA // BrP_172.3 //
vizRupAdAt prasUtAM tAM brAhmaRena mahAtmanA /
AnItAM martyaBavanaM smaraRAd aGanASanIm // BrP_172.4 //
guror gurutamAM sinDur dfzwvA kftyam acintayat /
yA vandyA jagatAm ISA brahmeSAdyEr namaskftA // BrP_172.5 //
tAm ahaM pratigacCeyaM no cet syAd DarmadUzaRam /
AgacCantaM mahAtmAnaM yo mohAn nopatizWate // BrP_172.6 //
na tasya kopi trAtAsti pApino lokayor dvayoH /
evaM vimfSya ratneSo mUrtimAn vinayAnvitaH /
kftAYjalipuwo gaNgAm AhedaM saritAMpatiH // BrP_172.7 //
{sinDur uvAca: }
rasAtalagataM vAri pfTivyAM yan naBastale /
tan mAm evAtra viSatu nAhaM vakzyAmi kiMcana // BrP_172.8 //
mayi ratnAni pIyUzaM parvatA rAkzasAsurAH /
etAn apy aKilAn anyAn BImAn saMDArayAmy aham // BrP_172.9 //
mamAntaH kamalAyukto vizRuH svapiti nityadA /
mamASakyaM na kimapi vidyate sacarAcare // BrP_172.10 //
mahaty aByAgate kuryAt pratyutTAnaM na yo madAt /
sa DarmAdipariBrazwo nirayaM tu samApnuyAt // BrP_172.11 //
na tAn me biBrataH Kedo vinAgastyaparABavAt /
kiM tu tvaM gOraveREzAm atiriktA tatas tv aham // BrP_172.12 //
bravImi devi gaNge mAM tvaM sAmyAt saMgatA Bava /
nEkarUpAm ahaM SaktaH saMgantuM bahuDA yadi // BrP_172.13 //
saNgam ezyasi devi tvaM saMgacCe 'haM na cAnyaTA /
gaNge samezyasi yadi bahuDA tad vicAraye // BrP_172.14 //
{brahmovAca: }
tam evaMvAdinaM sinDum apAm ISaM tadAbravIt /
gaNgA sA gOtamI devI kuru cEtad vaco mama // BrP_172.15 //
saptarzIRAM ca yA BAryA arunDatipurogamAH /
BartfBiH sahitAH sarvA Anaya tvaM tadA tv aham // BrP_172.16 //
alpaBUtA BavizyAmi tataH syAM tava saMgatA /
taTety uktvA saptarzIRAM BAryABir fziBir vftaH // BrP_172.17 //
AnayAm Asa tAM devI saptaDA sA vyaBajyata /
sA ceyaM gOtamI gaNgA saptaDA sAgaraM gatA // BrP_172.18 //
saptarzIRAM tu nAmnA tu sapta gaNgAs tato 'Bavan /
tatra snAnaM ca dAnaM ca SravaRaM paWanaM taTA // BrP_172.19 //
smaraRaM cApi yad BaktyA sarvakAmapradaM Bavet /
nAsmAd anyat paraM tIrTaM samudrAd Buvanatraye /
pApahAnO Buktimukti- prAptO ca manaso mude // BrP_172.20 //
{brahmovAca: }
fzisattram iti KyAtam fzayaH sapta nArada /
nizedus tapase yatra yatra BImeSvaraH SivaH // BrP_173.1 //
tatredaM vfttam AKyAsye devarzipitfbfMhitam /
SfRu yatnena vakzyAmi sarvakAmapradaM SuBam // BrP_173.2 //
saptaDA vyaBajan gaNgAm fzayaH sapta nArada /
vAsizWI dAkziReyI syAd vESvAmitrI taduttarA // BrP_173.3 //
vAmadevy aparA jYeyA gOtamI maDyataH SuBA /
BAradvAjI smftA cAnyA AtreyI cety aTAparA // BrP_173.4 //
jAmadagnI taTA cAnyA vyapadizwA tu saptaDA /
tEH sarvEr fziBis tatra yazwum izwEr mahAtmaBiH // BrP_173.5 //
nizpAditaM mahAsattram fziBiH pAradarSiBiH /
etasminn antare tatra devAnAM prabalo ripuH // BrP_173.6 //
viSvarUpa iti KyAto munInAM sattram aByagAt /
brahmacaryeRa tapasA tAn ArADya yaTAviDi /
vinayenATa papracCa fzIn sarvAn anukramAt // BrP_173.7 //
{viSvarUpa uvAca: }
DruvaM sarve yaTAkAmaM mama svAsTyena hetunA /
yaTA syAd balavAn putro devAnAm api durDaraH /
yajYEr vA tapasA vApi munayo vaktum arhaTa // BrP_173.8 //
{brahmovAca: }
tatra prAha mahAbudDir viSvAmitro mahAmanAH //* BrP_173.9 //
{viSvAmitra uvAca: }
karmaRA tAta laByante PalAni viviDAni ca /
trayARAM kAraRAnAM ca karma praTamakAraRam // BrP_173.10 //
tataS ca kAraRaM kartA tataS cAnyat prakIrtitam /
upAdAnaM taTA bIjaM na ca karma vidur buDAH // BrP_173.11 //
karmaRAM kAraRatvaM ca kAraRe puzkale sati /
BAvABAvO Pale dfzwO tasmAt karmASritaM Palam // BrP_173.12 //
karmApi dviviDaM jYeyaM kriyamARaM taTA kftam /
kartavyaM kriyamARasya sADanaM yad yad ucyate // BrP_173.13 //
tadBAvAH karmasidDO ca uBayatrApi kAraRam /
yad yad BAvayate jantuH karma kurvan vicakzaRaH // BrP_173.14 //
tadBAvanAnurUpeRa Palanizpattir ucyate /
karoti karma viDivad vinA BAvanayA yadi // BrP_173.15 //
anyaTA syAt PalaM sarvaM tasya BAvAnurUpataH /
tasmAt tapo vrataM dAnaM japayajYAdikAH kriyAH // BrP_173.16 //
karmaRas tv anurUpeRa PalaM dAsyanti BAvataH /
tasmAd BAvAnurUpeRa karma vE dAsyate Palam // BrP_173.17 //
BAvas tu triviDo jYeyaH sAttviko rAjasas taTA /
tAmasas tu taTA jYeyaH PalaM karmAnusArataH // BrP_173.18 //
BAvanAnuguRaM ceti vicitrA karmaRAM sTitiH /
tasmAd icCAnusAreRa BAvaM kuryAd vicakzaRaH // BrP_173.19 //
paScAt karmApi kartavyaM PaladAtApi tadviDam /
PalaM dadAti PalinAM Pale yadi pravartate // BrP_173.20 //
karmakAro na tatrAsti kuryAt karma svaBAvataH /
tad eva copadAnAdi sattvAdiguRaBedataH // BrP_173.21 //
BAvAt prAraBate tadvad BAvEH Palam avApyate /
DarmArTakAmamokzARAM karma cEva hi kAraRam // BrP_173.22 //
BAvasTitaM Bavet karma muktidaM banDakAraRam /
svaBAvAnuguRaM karma svasyEveha paratra ca // BrP_173.23 //
PalAni viviDAny ASu karoti samatAnugam /
eka eva padArTo 'sO BAvEr BedaH pradfSyate // BrP_173.24 //
kriyate Bujyate vApi tasmAd BAvo viSizyate /
yaTABAvaM karma kuru yaTepsitam avApsyasi // BrP_173.25 //
{brahmovAca: }
etac CrutvA fzer vAkyaM viSvAmitrasya DImataH /
tapas taptvA bahukAlaM tAmasaM BAvam ASritaH // BrP_173.26 //
viSvarUpaH karma BImaM cakAra suraBIzaRam /
paSyatsu fzimuKyezu vAryamARo 'pi nityaSaH // BrP_173.27 //
AtmakopAnusAreRa BImaM karma taTAkarot /
BIzaRe kuRqaKAte tu BIzaRe jAtavedasi // BrP_173.28 //
BIzaRaM rOdrapuruzaM DyAtvAtmAnaM guhASayam /
evaM tapantam Alakzya vAg uvAcASarIriRI // BrP_173.29 //
jawAjUwaM vinAtmAnaM na ca vftro vyajIyata /
vfTAtmAnaM viSvarUpo juhuyAj jAtavedasi // BrP_173.30 //
sa evendraH sa varuRaH sa ca syAt sarvam eva ca /
tyaktvAtmAnaM jawAmAtraM hutavAn vfjinodBavaH // BrP_173.31 //
vftra ity ucyate vede sa cApi vfjino 'Bavat /
BImasya mahimAnaM ko jAnAti jagadISituH // BrP_173.32 //
sfjaty aSezam api yo na ca saNgena lipyate /
virarAmeti saMkIrtya sA vARy enaM munISvarAH // BrP_173.33 //
BImeSvaraM namaskftya jagmuH svaM svam aTASramam /
viSvarUpo mahABImo BImakarmA taTAkftiH // BrP_173.34 //
BImaBAvo BImatanuM DyAtvAtmAnaM juhAva ha /
tasmAd BImeSvaro devaH purARe paripaWyate /
tatra snAnaM ca dAnaM ca muktidaM nAtra saMSayaH // BrP_173.35 //
iti paWati SfRoti yaS ca BaktyA BrP_173.36a
vibuDapatiM Sivam atra BImarUpam BrP_173.36b
jagati viditam aSezapApahAri BrP_173.36c
smftipadaSaraRena muktidaS ca BrP_173.36d
godAvarI tAvad aSezapApa BrP_173.37a
samUhahantrI paramArTadAtrI BrP_173.37b
sadEva sarvatra viSezatas tu BrP_173.37c
yatrAmburASiM samanupravizwA BrP_173.37d
snAtvA tu tasmin sukftI SarIrI BrP_173.38a
godAvarIvAriDisaMgame yaH BrP_173.38b
udDftya tIvrAn nirayAd aSezAt BrP_173.38c
sa pUrvajAn yAti puraM purAreH BrP_173.38d
vedAntavedyaM yad upAsitavyaM BrP_173.39a
tad brahma sAkzAt Kalu BImanATaH BrP_173.39b
dfzwe hi tasmin na punar viSanti BrP_173.39c
SarIriRaH saMsmftim ugraduHKAm BrP_173.39d
{brahmovAca: }
sA saMgatA pUrvam apAMpatiM taM BrP_174.1a
gaNgA surARAm api vandanIyA BrP_174.1b
devES ca sarvEr anugamyamAnA BrP_174.1c
saMstUyamAnA muniBir marudBiH BrP_174.1d
vasizWajAbAlisayAjYavalkya BrP_174.2a
kratvaNgirodakzamarIcivEzRavAH BrP_174.2b
SAtAtapaH SOnakadevarAta BrP_174.2c
BfgvagniveSyAtrimarIcimuKyAH BrP_174.2d
suDUtapApA manugOtamAdayaH BrP_174.3a
sakOSikAs tumbaruparvatAdyAH BrP_174.3b
agastyamArkaRqasapippalAdyAH BrP_174.3c
sagAlavA yogaparAyaRAS ca BrP_174.3d
savAmadevANgiraso 'Ta BArgavAH BrP_174.4a
smftipravIRAH SrutiBir manojYAH BrP_174.4b
sarve purARArTavido bahujYAs BrP_174.4c
te gOtamIM devanadIM tu gatvA BrP_174.4d
stozyanti mantrEH SrutiBiH praBUtEr BrP_174.5a
hfdyES ca tuzwEr muditEr manoBiH BrP_174.5b
tAM saMgatAM vIkzya Sivo hariS ca BrP_174.5c
AtmAnam AdarSayatAM muniByaH BrP_174.5d
taTAmarAs tO pitfBiS ca dfzwO BrP_174.6a
stuvanti devO sakalArtihAriRO BrP_174.6b
AdityA vasavo rudrA maruto lokapAlakAH /
kftAYjalipuwAH sarve stuvanti hariSaMkarO // BrP_174.7 //
saMgamezu prasidDezu nityaM saptasu nArada /
samudrasya ca gaNgAyA nityaM devO pratizWitO // BrP_174.8 //
gOtameSvara AKyAto yatra devo maheSvaraH /
nityaM saMnihitas tatra mADavo ramayA saha // BrP_174.9 //
brahmeSvara iti KyAto mayEva sTApitaH SivaH /
lokAnAm upakArArTam AtmanaH kAraRAntare // BrP_174.10 //
cakrapARir iti KyAtaH stuto devEr mayA saha /
tatra saMnihito vizRur devEH saha marudgaREH // BrP_174.11 //
EndratIrTam iti KyAtaM tad eva hayamUrDakam /
hayamUrDA tatra vizRus tanmUrDani surA api /
somatIrTam iti KyAtaM yatra someSvaraH SivaH // BrP_174.12 //
indrasya somaSravaso devES ca fziBis taTA /
prArTitaH soma evAdAv indrAyendo parisrava // BrP_174.13 //
sapta diSo nAnAsUryAH sapta hotAra ftvijaH /
devA AdityA ye sapta teBiH somABirakza na // BrP_174.14 //
indrAyendo parisrava BrP_174.14e
yat te rAjaY CftaM havis tena somABirakza naH /
arAtIvA mA nas tArIn mo ca naH kiMcanAmamad // BrP_174.15 //
indrAyendo parisrava BrP_174.15e
fze mantrakftAM stomEH kaSyapodvarDayan giraH /
somaM namasya rAjAnaM yo jajYe vIruDAM patir // BrP_174.16 //
indrAyendo parisrava BrP_174.16e
kArur ahaM tato Bizag upalaprakziRI nanA /
nAnADiyo vasUyavo 'nu gA iva tasTima // BrP_174.17 //
indrAyendo parisrava BrP_174.17e
evam uktvA ca fziBiH somaM prApya ca vajriRe /
teByo dattvA tato yajYaH pUrRo jAtaH SatakratoH // BrP_174.18 //
tat somatIrTam AKyAtam AgneyaM puratas tu tat /
agnir izwvA mahAyajYEr mAm ArADya manIzitam // BrP_174.19 //
saMprAptavAn matprasAdAd ahaM tatrEva nityaSaH /
sTito lokopakArArTaM tatra vizRuH Sivas taTA // BrP_174.20 //
tasmAd Agneyam AKyAtam AdityaM tadanantaram /
yatrAdityo vedamayo nityam eti upAsitum // BrP_174.21 //
rUpAntareRa maDyAhne drazwuM mAM SaMkaraM harim /
namaskAryas tatra sadA maDyAhne sakalo janaH // BrP_174.22 //
rUpeRa kena savitA samAyAtIty aniScayAt /
tasmAd Adityam AKyAtaM bArhaspatyam anantaram // BrP_174.23 //
bfhaspatiH surEH pUjAM tasmAt tIrTAd avApa ha /
Ije ca yajYAn viviDAn bArhaspatyaM tato viduH // BrP_174.24 //
tattIrTasmaraRAd eva grahaSAntir Bavizyati /
tasmAd apy aparaM tIrTam indragope nagottame // BrP_174.25 //
pratizWitaM mahAliNgaM kasmiMScit kAraRAntare /
himAlayena tat tIrTam adritIrTaM tad ucyate // BrP_174.26 //
tatra snAnaM ca dAnaM ca sarvakAmapradaM SuBam /
evaM sA gOtamI gaNgA brahmAdreS ca viniHsftA // BrP_174.27 //
yAvat sAgaragA devI tatra tIrTAni kAnicit /
saMkzepeRa mayoktAni rahasyAni SuBAni ca // BrP_174.28 //
vede purARe fziBiH prasidDA BrP_174.29a
yA gOtamI lokanamaskftA ca BrP_174.29b
vaktuM kaTaM tAm atisupraBAvAm BrP_174.29c
aSezato nArada kasya SaktiH BrP_174.29d
BaktyA pravfttasya yaTAkaTaMcin BrP_174.30a
nEvAparADo 'sti na saMSayo 'tra BrP_174.30b
tasmAc ca diNmAtramatiprayAsAt BrP_174.30c
saMsUcitaM lokahitAya tasyAH BrP_174.30d
kas tasyAH pratitIrTaM tu praBAvaM vaktum ISvaraH /
api lakzmIpatir vizRur alaM someSvaraH SivaH // BrP_174.31 //
kvacit kasmiMS ca tIrTAni kAlayoge Bavanti hi /
guRavanti mahAprAjYa gOtamI tu sadA nfRAm // BrP_174.32 //
sarvatra sarvadA puRyA ko nv asyA guRakIrtanam /
vaktuM Saktas tatas tasyE nama ity eva yujyate // BrP_174.33 //
{nArada uvAca: }
tridEvatyAM sureSAna gaNgAM brUze sureSvara /
brAhmaRenAhftAM puRyAM jagataH pAvanIM SuBAm // BrP_175.1 //
AdimaDyAvasAne ca uBayos tIrayor api /
yA vyAptA vizRuneSena tvayA ca surasattama /
punaH saMkzepato brUhi na me tfptiH prajAyate // BrP_175.2 //
{brahmovAca: }
kamaRqalusTitA pUrvaM tato vizRupadAnugA /
maheSvarajawAjUwe sTitA sEva namaskftA // BrP_175.3 //
brahmatejaHpraBAveRa Sivam ArADya yatnataH /
tataH prAptA giriM puRyaM tataH pUrvArRavaM prati // BrP_175.4 //
Agatya saMgatA devI sarvatIrTamayI nfRAm /
IpsitAnAM taTA dAtrI praBAvo 'syA viSizyate // BrP_175.5 //
etasyA nADikaM manye kiMcit tIrTaM jagattraye /
asyAS cEva praBAveRa BAvyaM yac ca manaHsTitam // BrP_175.6 //
adyApy asyA hi mAhAtmyaM vaktuM kEScin na Sakyate /
Baktito vakzyate nityaM yA brahma paramArTataH // BrP_175.7 //
tasyAH parataraM tIrTaM na syAd iti matir mama /
anyatIrTena sADarmyaM na yujyeta kaTaMcana // BrP_175.8 //
SrutvA madvAkyapIyUzEr gaNgAyA guRakIrtanam /
sarvezAM na matiH kasmAt tatrEvoparatiM gatA /
iti BAti vicitraM me mune Kalu jagattraye // BrP_175.9 //
{nArada uvAca: }
DarmArTakAmamokzARAM tvaM vettA copadeSakaH /
CandAMsi sarahasyAni purARasmftayo 'pi ca // BrP_175.10 //
DarmaSAstrARi yac cAnyat tava vAkye pratizWitam /
tIrTAnAm aTa dAnAnAM yajYAnAM tapasAM taTA // BrP_175.11 //
devatAmantrasevAnAm aDikaM kiM vada praBo /
yad brUze Bagavan BaktyA taTA BAvyaM na cAnyaTA // BrP_175.12 //
etaM me saMSayaM brahman vAkyAt tvaM Cettum arhasi /
izwaM manogataM SrutvA tasmAd vismayam AgataH // BrP_175.13 //
{brahmovAca: }
SfRu nArada vakzyAmi rahasyaM Darmam uttamam /
caturviDAni tIrTAni tAvanty eva yugAni ca // BrP_175.14 //
guRAs trayaS ca puruzAs trayo devAH sanAtanAH /
vedAS ca smftiBir yuktAS catvAras te prakIrtitAH // BrP_175.15 //
puruzArTAS ca catvAro vARI cApi caturviDA /
guRA hy api tu catvAraH samatveneti nArada // BrP_175.16 //
sarvatra DarmaH sAmAnyo yato DarmaH sanAtanaH /
sADyasADanaBAvena sa eva bahuDA mataH // BrP_175.17 //
tasyASrayaS ca dviviDo deSaH kAlaS ca sarvadA /
kAlASrayaS ca yo Darmo hIyate varDate sadA // BrP_175.18 //
yugAnAm anurUpeRa pAdaH pAdo 'sya hIyate /
Darmasyeti mahAprAjYa deSApekzA taToBayam // BrP_175.19 //
kAlena cASrito Darmo deSe nityaM pratizWitaH /
yugezu kzIyamARezu na deSezu sa hIyate // BrP_175.20 //
uBayatra vihIne ca Darmasya syAd aBAvatA /
tasmAd deSASrito DarmaS catuzpAt supratizWitaH // BrP_175.21 //
sa cApi Darmo deSezu tIrTarUpeRa tizWati /
kfte deSaM ca kAlaM ca Darmo 'vazwaBya tizWati // BrP_175.22 //
tretAyAM pAdahInena sa tu pAdaH pradeSataH /
dvApare cArDataH kAle Darmo deSe samAsTitaH // BrP_175.23 //
kalO pAdena cEkena DarmaS calati saMkawam /
evaMviDaM tu yo DarmaM vetti tasya na hIyate // BrP_175.24 //
yugAnAm anuBAvena jAtiBedAS ca saMsTitAH /
guReByo guRakartfByo vicitrA DarmasaMsTitiH // BrP_175.25 //
guRAnAm anuBAvena udBavABiBavO taTA /
tIrTAnAm api varRAnAM vedAnAM svargamokzayoH // BrP_175.26 //
tAdfgrUpapravfttyA tu tad eva ca viSizyate /
kAlo 'BivyaYjakaH prokto deSo 'BivyaNgya ucyate // BrP_175.27 //
yadA yadA aBivyaktiM kAlo Datte tadA tadA /
tad eva vyaYjanaM brahmaMs tasmAn nAsty atra saMSayaH // BrP_175.28 //
yugAnurUpA mUrtiH syAd devAnAM vEdikI taTA /
karmaRAm api tIrTAnAM jAtInAm ASramasya tu // BrP_175.29 //
tridEvatyaM satyayuge tIrTaM lokezu pUjyate /
dvidEvatyaM yuge 'nyasmin dvApare cEkadEvikam // BrP_175.30 //
kalO na kiMcid vijYeyam aTAnyad api tac CfRu /
dEvaM kftayuge tIrTaM tretAyAm AsuraM viduH // BrP_175.31 //
ArzaM ca dvApare proktaM kalO mAnuzam ucyate /
aTAnyad api vakzyAmi SfRu nArada kAraRam // BrP_175.32 //
gOtamyAM yat tvayA pfzwaM tat te vakzyAmi vistarAt /
yadA ceyaM haraSiraH prAptA gaNgA mahAmune // BrP_175.33 //
tadA praBfti sA gaNgA SaMBoH priyatarABavat /
tad devasya mataM jYAtvA gajavaktram uvAca sA // BrP_175.34 //
umA lokatrayeSAnA mAtA ca jagato hitA /
SAntA Srutir iti KyAtA BuktimuktipradAyinI // BrP_175.35 //
{brahmovAca: }
tan mAtur vacanaM SrutvA gajavaktro 'ByaBAzata //* BrP_175.36 //
{gajavaktra uvAca: }
kiM kftyaM SADi mAM mAtas tatkartAham asaMSayam //* BrP_175.37 //
{brahmovAca: }
umA sutam uvAcedaM maheSvarajawAsTitA /
tvayAvatAryatAM gaNgA satyam ISapriyA satI // BrP_175.38 //
punaS ceSas tatra citram aDyAste sarvadA suta /
Sivo yatra surAs tatra tatra vedAH sanAtanAH // BrP_175.39 //
tatrEva fzayaH sarve manuzyAH pitaras taTA /
tasmAn nivartayeSAnaM devadevaM maheSvaram // BrP_175.40 //
tasyA nivartite deve gaNgAyAH sarva eva hi /
nivfttAs te Bavizyanti SfRu cedaM vaco mama /
nivartaya tatas tasyAH sarvaBAvena SaMkaram // BrP_175.41 //
{brahmovAca: }
mAtus tad vacanaM SrutvA punar Aha gaReSvaraH //* BrP_175.42 //
{gaReSvara uvAca: }
nEva SakyaH Sivo devo mayA tasyA nivartitum /
anivftte Sive tasyA devA api nivartitum // BrP_175.43 //
na SakyA jagatAM mAtar aTAnyac cApi kAraRam /
gaNgAvatAritA pUrvaM gOtamena mahAtmanA // BrP_175.44 //
fziRA lokapUjyena trElokyahitakAriRA /
sAmopAyena tadvAkyAt pUjyena brahmatejasA // BrP_175.45 //
ArADayitvA deveSaM tapoBiH stutiBir Bavam /
tuzwena SaMkareRedam ukto 'sO gOtamas tadA // BrP_175.46 //
{SaMkara uvAca: }
varAn varaya puRyAMS ca priyAMS ca manasepsitAn /
yad yad icCasi tat sarvaM dAtA te 'dya mahAmate // BrP_175.47 //
{brahmovAca: }
evam uktaH SivenAsO gOtamo mayi SfRvati /
idam eva tadovAca sajawAM dehi SaMkara /
gaNgAM me yAcate puRyAM kim anyena vareRa me // BrP_175.48 //
{brahmovAca: }
punaH provAca taM SaMBuH sarvalokopakArakaH //* BrP_175.49 //
{SaMBur uvAca: }
uktaM na cAtmanaH kiMcit tasmAd yAcasva duzkaram //* BrP_175.50 //
{brahmovAca: }
gOtamo 'dInasattvas taM Bavam Aha kftAYjaliH //* BrP_175.51 //
{gOtama uvAca: }
etad eva ca sarvezAM duzkaraM tava darSanam /
mayA tad adya saMprAptaM kfpayA tava SaMkara // BrP_175.52 //
smaraRAd eva te padByAM kftakftyA manIziRaH /
Bavanti kiM punaH sAkzAt tvayi dfzwe maheSvare // BrP_175.53 //
{brahmovAca: }
evam ukte gOtamena Bavo harzasamanvitaH /
trayARAm upakArArTaM lokAnAM yAcitaM tvayA // BrP_175.54 //
na cAtmano mahAbudDe yAcety Aha Sivo dvijam /
evaM proktaH punar vipro DyAtvA prAha SivaM taTA // BrP_175.55 //
vinItavad adInAtmA SivaBaktisamanvitaH /
sarvalokopakArAya punar yAcitavAn idam /
SfRvatsu lokapAlezu jagAdedaM sa gOtamaH // BrP_175.56 //
{gOtama uvAca: }
yAvat sAgaragA devI nisfzwA brahmaRo gireH /
sarvatra sarvadA tasyAM sTAtavyaM vfzaBaDvaja // BrP_175.57 //
PalepsUnAM PalaM dAtA tvam eva jagataH praBo /
tIrTAny anyAni deveSa kvApi kvApi SuBAni ca // BrP_175.58 //
yatra te saMniDir nityaM tad eva SuBadaM viduH /
yatra gaNgA tvayA dattA jawAmukuwasaMsTitA /
sarvatra tava sAMniDyAt sarvatIrTAni SaMkara // BrP_175.59 //
{brahmovAca: }
tad gOtamavacaH SrutvA punar harzAc Civo 'bravIt //* BrP_175.60 //
{Siva uvAca: }
yatra kvApi ca yat kiMcid yo vA Bavati BaktitaH /
yAtrAM snAnam aTo dAnaM pitFRAM vApi tarpaRam // BrP_175.61 //
SravaRaM paWanaM vApi smaraRaM vApi gOtama /
yaH karoti naro BaktyA godAvaryA yatavrataH // BrP_175.62 //
saptadvIpavatI pfTvI saSElavanakAnanA /
saratnA sOzaDI ramyA sArRavA DarmaBUzitA // BrP_175.63 //
dattvA Bavati yo DarmaH sa Baved gOtamIsmfteH /
evaMviDA ilA vipra godAnAd yABiDIyate // BrP_175.64 //
candrasUryagrahe kAle matsAMniDye yatavrataH /
BUBfte vizRave BaktyA sarvakAlaM kftA suDIH // BrP_175.65 //
gAH sundarAH savatsAS ca saMgame lokaviSrute /
yo dadAti dvijaSrezWa tatra yat puRyam ApnuyAt // BrP_175.66 //
tasmAd varaM puRyam eti snAnadAnAdinA naraH /
gOtamyAM viSvavandyAyAM mahAnadyAM tu BaktitaH // BrP_175.67 //
tasmAd godAvarI gaNgA tvayA nItA Bavizyati /
sarvapApakzayakarI sarvABIzwapradAyinI // BrP_175.68 //
{gaReSvara uvAca: }
etac CrutaM mayA mAtar vadato gOtamaM SivAt /
etasmAt kAraRAc CaMBur gaNgAyAM niyataH sTitaH // BrP_175.69 //
ko nivartayituM Saktas tam amba karuRodaDim /
aTApi mAtar etat syAn mAnuzA viGnapASakEH // BrP_175.70 //
vinibadDA na gacCanti godAm apy antikasTitAm /
na namanti SivaM devaM na smaranti stuvanti na // BrP_175.71 //
taTA mAtaH karizyAmi tava saMtozahetave /
saMnirodDum aTo kleSas tava vAkyaM kzamasva me // BrP_175.72 //
{brahmovAca: }
tataH praBfti viGneSo mAnuzAn prati kiMcana /
viGnam Acarate yas tu tam upAsya pravartate // BrP_175.73 //
aTo viGnam anAdftya gOtamIM yAti BaktitaH /
sa kftArTo Bavel loke na kftyam avaSizyate // BrP_175.74 //
viGnAny anekAni Bavanti gehAn BrP_175.75a
nirgantukAmasya narADamasya BrP_175.75b
niDAya tanmUrDni padaM prayAti BrP_175.75c
gaNgAM na kiM tena PalaM pralabDam BrP_175.75d
asyAH praBAvaM ko brUyAd api sAkzAt sadASivaH /
saMkzepeRa mayA proktam itihAsapadAnugam // BrP_175.76 //
DarmArTakAmamokzARAM sADanaM yac carAcare /
tad atra vidyate sarvam itihAse savistare // BrP_175.77 //
vedoditaM Srutisakalarahasyam uktaM BrP_175.78a
satkAraRaM samaBiDAnam idaM sadEva BrP_175.78b
samyak ca dfzwaM jagatAM hitAya BrP_175.78c
proktaM purARaM bahuDarmayuktam BrP_175.78d
asya SlokaM padaM vApi BaktitaH SfRuyAt paWet /
gaNgA gaNgeti vA vAkyaM sa tu puRyam avApnuyAt // BrP_175.79 //
kalikalaNkavinASanadakzam idaM BrP_175.80a
sakalasidDikaraM SuBadaM Sivam BrP_175.80b
jagati pUjyam aBIzwaPalapradaM BrP_175.80c
gANgam etad udIritam uttamam BrP_175.80d
sADu gOtama BadraM te ko 'nyo 'sti sadfSas tvayA /
ya enAM gOtamIM gaNgAM daRqakAraRyam ApnuyAt // BrP_175.81 //
gaNgA gaNgeti yo brUyAd yojanAnAM SatEr api /
mucyate sarvapApeByo vizRulokaM sa gacCati // BrP_175.82 //
tisraH kowyo 'rDakowI ca tIrTAni Buvanatraye /
tAni snAtuM samAyAnti gaNgAyAM siMhage gurO // BrP_175.83 //
zazwir varzasahasrARi BAgIraTyavagAhanam /
sakfd godAvarIsnAnaM siMhayukte bfhaspatO // BrP_175.84 //
iyaM tu gOtamI putra yatra kvApi mamAjYayA /
sarvezAM sarvadA nFRAM snAnAn muktiM pradAsyati // BrP_175.85 //
aSvameDasahasrARi vAjapeyaSatAni ca /
kftvA yat Palam Apnoti tad asya SravaRAd Bavet // BrP_175.86 //
yasyEtat tizWati gfhe purARaM brahmaRoditam /
na BayaM vidyate tasya kalikAlasya nArada // BrP_175.87 //
yasya kasyApi nAKyeyaM purARam idam uttamam /
SraddaDAnAya SAntAya vEzRavAya mahAtmane // BrP_175.88 //
idaM kIrtyaM Buktimukti- dAyakaM pApanASakam /
etacCravaRamAtreRa kftakftyo Baven naraH // BrP_175.89 //
liKitvA pustakam idaM brAhmaRAya prayacCati /
sarvapApavinirmuktaH punar garBaM na saMviSet // BrP_175.90 //
{munaya UcuH: }
nahi nas tfptir astIha SfRvatAM BagavatkaTAm /
punar eva paraM guhyaM vaktum arhasy aSezataH // BrP_176.1 //
anantavAsudevasya na samyag varRitaM tvayA /
Srotum icCAmahe deva vistareRa vadasva naH // BrP_176.2 //
{brahmovAca: }
pravakzyAmi muniSrezWAH sArAt sArataraM param /
anantavAsudevasya mAhAtmyaM Buvi durlaBam // BrP_176.3 //
Adikalpe purA viprAs tv aham avyaktajanmavAn /
viSvakarmARam AhUya vacanaM proktavAn idam // BrP_176.4 //
varizWaM devaSilpIndraM viSvakarmAgrakarmiRam /
pratimAM vAsudevasya kuru SElamayIM Buvi // BrP_176.5 //
yAM prekzya viDivad BaktAH sendrA vE mAnuzAdayaH /
yena dAnavarakzoByo vijYAya sumahad Bayam // BrP_176.6 //
tridivaM samanuprApya sumeruSiKaraM ciram /
vAsudevaM samArADya nirAtaNkA vasanti te // BrP_176.7 //
mama tad vacanaM SrutvA viSvakarmA tu tatkzaRAt /
cakAra pratimAM SudDAM SaNKacakragadADarAm // BrP_176.8 //
sarvalakzaRasaMyuktAM puRqarIkAyatekzaRAm /
SrIvatsalakzmasaMyuktAm atyugrAM pratimottamAm // BrP_176.9 //
vanamAlAvftoraskAM mukuwANgadaDAriRIm /
pItavastrAM supInAMsAM kuRqalAByAm alaMkftAm // BrP_176.10 //
evaM sA pratimA divyA guhyamantrEs tadA svayam /
pratizWAkAlam AsAdya mayAsO nirmitA purA // BrP_176.11 //
tasmin kAle tadA Sakro devarAw KecarEH saha /
jagAma brahmasadanam Aruhya gajam uttamam // BrP_176.12 //
prasAdya pratimAM SakraH snAnadAnEH punaH punaH /
pratimAM tAM samArADya svapuraM punar Agamat // BrP_176.13 //
tAM samArADya suciraM yatavAkkAyamAnasaH /
vftrAdyAn asurAn krUrAn namucipramuKAn sa ca // BrP_176.14 //
nihatya dAnavAn BImAn BuktavAn Buvanatrayam /
dvitIye ca yuge prApte tretAyAM rAkzasADipaH // BrP_176.15 //
baBUva sumahAvIryo daSagrIvaH pratApavAn /
daSa varzasahasrARi nirAhAro jitendriyaH // BrP_176.16 //
cacAra vratam atyugraM tapaH paramaduScaram /
tapasA tena tuzwo 'haM varaM tasmE pradattavAn // BrP_176.17 //
avaDyaH sarvadevAnAM sa dEtyoragarakzasAm /
SApapraharaREr ugrEr avaDyo yamakiMkarEH // BrP_176.18 //
varaM prApya tadA rakzo yakzAn sarvagaRAn imAn /
DanADyakzaM vinirjitya SakraM jetuM samudyataH // BrP_176.19 //
saMgrAmaM sumahAGoraM kftvA devEH sa rAkzasaH /
devarAjaM vinirjitya tadA indrajiteti vE // BrP_176.20 //
rAkzasas tatsuto nAma meGanAdaH pralabDavAn /
amarAvatIM tataH prApya devarAjagfhe SuBe // BrP_176.21 //
dadarSAYjanasaMkASAM rAvaRas tu balAnvitaH /
pratimAM vAsudevasya sarvalakzaRasaMyutAm // BrP_176.22 //
SrIvatsalakzmasaMyuktAM padmapattrAyatekzaRAm /
vanamAlAvftoraskAM mukuwANgadaBUzitAm // BrP_176.23 //
SaNKacakragadAhastAM pItavastrAM caturBujAm /
sarvABaraRasaMyuktAM sarvakAmaPalapradAm // BrP_176.24 //
vihAya ratnasaMGAMS ca pratimAM SuBalakzaRAm /
puzpakeRa vimAnena laNkAM prAsTApayad drutam // BrP_176.25 //
purADyakzaH sTitaH SrImAn DarmAtmA sa viBIzaRaH /
rAvaRasyAnujo mantrI nArAyaRaparAyaRaH // BrP_176.26 //
dfzwvA tAM pratimAM divyAM devendraBavanacyutAm /
romAYcitatanur BUtvA vismayaM samapadyata // BrP_176.27 //
praRamya SirasA devaM prahfzwenAntarAtmanA /
adya me saPalaM janma adya me saPalaM tapaH // BrP_176.28 //
ity uktvA sa tu DarmAtmA praRipatya muhur muhuH /
jyezWaM BrAtaram AsAdya kftAYjalir aBAzata // BrP_176.29 //
rAjan pratimayA tvaM me prasAdaM kartum arhasi /
yAm ArADya jagannATa nistareyaM BavArRavam // BrP_176.30 //
BrAtur vacanam AkarRya rAvaRas taM tadAbravIt /
gfhARa pratimAM vIra tv anayA kiM karomy aham // BrP_176.31 //
svayaMBuvaM samArADya trElokyaM vijaye tv aham /
nAnAScaryamayaM devaM sarvaBUtaBavodBavam // BrP_176.32 //
viBIzaRo mahAbudDis tadA tAM pratimAM SuBAm /
Satam azwottaraM cAbdaM samArADya janArdanam // BrP_176.33 //
ajarAmaraRaM prAptam aRimAdiguREr yutam /
rAjyaM laNkADipatyaM ca BogAn BuNkte yaTepsitAn // BrP_176.34 //
{munaya UcuH: }
aho no vismayo jAtaH SrutvedaM paramAmftam /
anantavAsudevasya saMBavaM Buvi durlaBam // BrP_176.35 //
Srotum icCAmahe deva vistareRa yaTAtaTam /
tasya devasya mAhAtmyaM vaktum arhasy aSezataH // BrP_176.36 //
{brahmovAca: }
tadA sa rAkzasaH krUro devaganDarvakiMnarAn /
lokapAlAn samanujAn munisidDAMS ca pApakft // BrP_176.37 //
vijitya samare sarvAn AjahAra tadaNganAH /
saMsTApya nagarIM laNkAM punaH sItArTamohitaH // BrP_176.38 //
SaNkito mfgarUpeRa sOvarRena ca rAvaRaH /
tataH krudDena rAmeRa raRe sOmitriRA saha // BrP_176.39 //
rAvaRasya vaDArTAya hatvA vAliM manojavam /
aBiziktaS ca sugrIvo yuvarAjo 'Ngadas taTA // BrP_176.40 //
hanumAn nalanIlaS ca jAmbavAn panasas taTA /
gavayaS ca gavAkzaS ca pAWInaH paramOjasaH // BrP_176.41 //
etES cAnyES ca bahuBir vAnarEH samahAbalEH /
samAvfto mahAGorE rAmo rAjIvalocanaH // BrP_176.42 //
girIRAM sarvasaMGAtEH setuM badDvA mahodaDO /
balena mahatA rAmaH samuttIrya mahodaDim // BrP_176.43 //
saMgrAmam atulaM cakre rakzogaRasamanvitaH /
yamahastaM prahastaM ca nikumBaM kumBam eva ca // BrP_176.44 //
narAntakaM mahAvIryaM taTA cEva yamAntakam /
mAlAQyaM mAlikAQyaM ca hatvA rAmas tu vIryavAn // BrP_176.45 //
punar indrajitaM hatvA kumBakarRaM sarAvaRam /
vEdehIM cAgninASoDya dattvA rAjyaM viBIzaRe // BrP_176.46 //
vAsudevaM samAdAya yAnaM puzpakam Aruhat /
lIlayA samanuprApad ayoDyAM pUrvapAlitAm // BrP_176.47 //
kanizWaM BarataM snehAc CatruGnaM BaktavatsalaH /
aBizicya tadA rAmaH sarvarAjye 'DirAjavat // BrP_176.48 //
purAtanIM svamUrtiM ca samArADya tato hariH /
daSa varzasahasrARi daSa varzaSatAni ca // BrP_176.49 //
BuktvA sAgaraparyantAM medinIM sa tu rAGavaH /
rAjyam AsAdya sugatiM vEzRavaM padam AviSat // BrP_176.50 //
tAM cApi pratimAM rAmaH samudreSAya dattavAn /
Danyo rakzayitAsi tvaM toyaratnasamanvitaH // BrP_176.51 //
dvAparaM yugam AsAdya yadA devo jagatpatiH /
DaraRyAS cAnuroDena BAvaSETilyakAraRAt // BrP_176.52 //
avatIrRaH sa BagavAn vasudevakule praBuH /
kaMsAdInAM vaDArTAya saMkarzaRasahAyavAn // BrP_176.53 //
tadA tAM pratimAM viprAH sarvavAYCAPalapradAm /
sarvalokahitArTAya kasyacit kAraRAntare // BrP_176.54 //
tasmin kzetravare puRye durlaBe puruzottame /
ujjahAra svayaM toyAt samudraH saritAM patiH // BrP_176.55 //
tadA praBfti tatrEva kzetre muktiprade dvijAH /
Aste sa devo devAnAM sarvakAmaPalapradaH // BrP_176.56 //
ye saMSrayanti cAnantaM BaktyA sarveSvaraM praBum /
vANmanaHkarmaBir nityaM te yAnti paramaM padam // BrP_176.57 //
dfzwvAnantaM sakfd BaktyA saMpUjya praRipatya ca /
rAjasUyASvameDAByAM PalaM daSaguRaM laBet // BrP_176.58 //
sarvakAmasamfdDena kAmagena suvarcasA /
vimAnenArkavarRena kiNkiRIjAlamAlinA // BrP_176.59 //
triHsaptakulam udDftya divyastrIgaRasevitaH /
upagIyamAno ganDarvEr naro vizRupuraM vrajet // BrP_176.60 //
tatra BuktvA varAn BogAY jarAmaraRavarjitaH /
divyarUpaDaraH SrImAn yAvad ABUtasaMplavam // BrP_176.61 //
puRyakzayAd ihAyAtaS caturvedI dvijottamaH /
vEzRavaM yogam AsTAya tato mokzam avApnuyAt // BrP_176.62 //
evaM mayA tv ananto 'sO kIrtito munisattamAH /
kaH Saknoti guRAn vaktuM tasya varzaSatEr api // BrP_176.63 //
{brahmovAca: }
evaM vo 'nantamAhAtmyaM kzetraM ca puruzottamam /
BuktimuktipradaM nFRAM mayA proktaM sudurlaBam // BrP_177.1 //
yatrAste puRqarIkAkzaH SaNKacakragadADaraH /
pItAmbaraDaraH kfzRaH kaMsakeSinizUdanaH // BrP_177.2 //
ye tatra kfzRaM paSyanti surAsuranamaskftam /
saMkarzaRaM suBadrAM ca DanyAs te nAtra saMSayaH // BrP_177.3 //
trElokyADipatiM devaM sarvakAmaPalapradam /
ye DyAyanti sadA kfzRaM muktAs te nAtra saMSayaH // BrP_177.4 //
kfzRe ratAH kfzRam anusmaranti BrP_177.5a
rAtrO ca kfzRaM punar utTitA ye BrP_177.5b
te BinnadehAH praviSanti kfzRaM BrP_177.5c
havir yaTA mantrahutaM hutASam BrP_177.5d
tasmAt sadA muniSrezWAH kfzRaH kamalalocanaH /
tasmin kzetre prayatnena drazwavyo mokzakANkziBiH // BrP_177.6 //
SayanotTApane kfzRaM ye paSyanti manIziRaH /
halAyuDaM suBadrAM ca hareH sTAnaM vrajanti te // BrP_177.7 //
sarvakAle 'pi ye BaktyA paSyanti puruzottamam /
rOhiReyaM suBadrAM ca vizRulokaM vrajanti te // BrP_177.8 //
Aste yaS caturo mAsAn vArzikAn puruzottame /
pfTivyAs tIrTayAtrAyAH PalaM prApnoti cADikam // BrP_177.9 //
ye sarvakAlaM tatrEva nivasanti manIziRaH /
jitendriyA jitakroDA laBante tapasaH Palam // BrP_177.10 //
tapas taptvAnyatIrTezu varzARAm ayutaM naraH /
yad Apnoti tad Apnoti mAsena puruzottame // BrP_177.11 //
tapasA brahmacaryeRa saNgatyAgena yat Palam /
tat PalaM satataM tatra prApnuvanti manIziRaH // BrP_177.12 //
sarvatIrTezu yat puRyaM snAnadAnena kIrtitam /
tat PalaM satataM tatra prApnuvanti manIziRaH // BrP_177.13 //
samyak tIrTena yat proktaM vratena niyamena ca /
tat PalaM laBate tatra pratyahaM prayataH SuciH // BrP_177.14 //
yas tu nAnAviDEr yajYEr yat PalaM laBate naraH /
tat PalaM laBate tatra pratyahaM saMyatendriyaH // BrP_177.15 //
dehaM tyajanti puruzAs tatra ye puruzottame /
kalpavfkzaM samAsAdya muktAs te nAtra saMSayaH // BrP_177.16 //
vawasAgarayor maDye ye tyajanti kalevaram /
te durlaBaM paraM mokzaM prApnuvanti na saMSayaH // BrP_177.17 //
anicCann api yas tatra prARAMs tyajati mAnavaH /
so 'pi duHKavinirmukto muktiM prApnoti durlaBAm // BrP_177.18 //
kfmikIwapataMgAdyAs tiryagyonigatAS ca ye /
tatra dehaM parityajya te yAnti paramAM gatim // BrP_177.19 //
BrAntiM lokasya paSyaDvam anyatIrTaM prati dvijAH /
puruzAKyena yat prAptam anyatIrTaPalAdikam // BrP_177.20 //
sakft paSyati yo martyaH SradDayA puruzottamam /
puruzARAM sahasrezu sa Baved uttamaH pumAn // BrP_177.21 //
prakfteH sa paro yasmAt puruzAd api cottamaH /
tasmAd vede purARe ca loke 'smin puruzottamaH // BrP_177.22 //
yo 'sO purARe vedAnte paramAtmety udAhftaH /
Aste viSvopakArAya tenAsO puruzottamaH // BrP_177.23 //
pATe SmaSAne gfhamaRqape vA BrP_177.24a
raTyApradeSezv api yatra kutra BrP_177.24b
icCann anicCann api tatra dehaM BrP_177.24c
saMtyajya mokzaM laBate manuzyaH BrP_177.24d
tasmAt sarvaprayatnena tasmin kzetre dvijottamAH /
dehatyAgo narEH kAryaH samyaN mokzABikANkziBiH // BrP_177.25 //
puruzAKyasya mAhAtmyaM na BUtaM na Bavizyati /
tyaktvA yatra naro dehaM muktiM prApnoti durlaBAm // BrP_177.26 //
guRAnAm ekadeSo 'yaM mayA kzetrasya kIrtitaH /
kaH samastAn guRAn vaktuM Sakto varzaSatEr api // BrP_177.27 //
yadi yUyaM muniSrezWA mokzam icCaTa SASvatam /
tasmin kzetravare puRye nivasaDvam atandritAH // BrP_177.28 //
{vyAsa uvAca: }
te tasya vacanaM SrutvA brahmaRo 'vyaktajanmanaH /
nivAsaM cakrire tatra avApuH paramaM padam // BrP_177.29 //
tasmAd yUyaM prayatnena nivasaDvaM dvijottamAH /
puruzAKye vare kzetre yadi muktim aBIpsaTa // BrP_177.30 //
{vyAsa uvAca: }
tasmin kzetre muniSrezWAH sarvasattvasuKAvahe /
DarmArTakAmamokzARAM Palade puruzottame // BrP_178.1 //
kaRqur nAma mahAtejA fziH paramaDArmikaH /
satyavAdI Sucir dAntaH sarvaBUtahite rataH // BrP_178.2 //
jitendriyo jitakroDo vedavedANgapAragaH /
avApa paramAM sidDim ArADya puruzottamam // BrP_178.3 //
anye 'pi tatra saMsidDA munayaH saMSitavratAH /
sarvaBUtahitA dAntA jitakroDA vimatsarAH // BrP_178.4 //
{munaya UcuH: }
ko 'sO kaRquH kaTaM tatra jagAma paramAM gatim /
Srotum icCAmahe tasya caritaM brUhi sattama // BrP_178.5 //
{vyAsa uvAca: }
SfRuDvaM muniSArdUlAH kaTAM tasya manoharAm /
pravakzyAmi samAsena munes tasya vicezwitam // BrP_178.6 //
pavitre gomatItIre vijane sumanohare /
kandamUlaPalEH pUrRe samitpuzpakuSAnvitEH // BrP_178.7 //
nAnAdrumalatAkIrRe nAnApuzpopaSoBite /
nAnApakzirute ramye nAnAmfgagaRAnvite // BrP_178.8 //
tatrASramapadaM kaRqor baBUva munisattamAH /
sarvartuPalapuzpAQyaM kadalIKaRqamaRqitam // BrP_178.9 //
tapas tepe munis tatra sumahat paramAdButam /
vratopavAsEr niyamEH snAnamOnasusaMyamEH // BrP_178.10 //
grIzme paYcatapA BUtvA varzAsu sTaRqileSayaH /
ArdravAsAs tu hemante sa tepe sumahat tapaH // BrP_178.11 //
dfzwvA tu tapaso vIryaM munes tasya suvismitAH /
baBUvur devaganDarvAH sidDavidyADarAs taTA // BrP_178.12 //
BUmiM taTAntarikzaM ca divaM ca munisattamAH /
kaRquH saMtApayAm Asa trElokyaM tapaso balAt // BrP_178.13 //
aho 'sya paramaM DEryam aho 'sya paramaM tapaH /
ity abruvaMs tadA dfzwvA devAs taM tapasi sTitam // BrP_178.14 //
mantrayAm Asur avyagrAH SakreRa sahitAs tadA /
BayAt tasya samudvignAs tapoviGnam aBIpsavaH // BrP_178.15 //
jYAtvA tezAm aBiprAyaM Sakras triBuvaneSvaraH /
pramlocAKyAM varArohAM rUpayOvanagarvitAm // BrP_178.16 //
sumaDyAM cArujaNGAM tAM pInaSroRipayoDarAm /
sarvalakzaRasaMpannAM provAca PalasUdanaH // BrP_178.17 //
{Sakra uvAca: }
pramloce gacCa SIGraM tvaM yadAsO tapyate muniH /
viGnArTaM tasya tapasaH kzoBayasvAMSu supraBe // BrP_178.18 //
{pramlocovAca: }
tava vAkyaM suraSrezWa karomi satataM praBo /
kiMtu SaNkA mamEvAtra jIvitasya ca saMSayaH // BrP_178.19 //
biBemi taM munivaraM brahmacaryavrate sTitam /
atyugraM dIptatapasaM jvalanArkasamapraBam // BrP_178.20 //
jYAtvA mAM sa muniH kroDAd viGnArTaM samupAgatAm /
kaRquH paramatejasvI SApaM dAsyati duHsaham // BrP_178.21 //
urvaSI menakA ramBA GftAcI puYjikasTalA /
viSvAcI sahajanyA ca pUrvacittis tilottamA // BrP_178.22 //
alambuzA miSrakeSI SaSileKA ca vAmanA /
anyAS cApsarasaH santi rUpayOvanagarvitAH // BrP_178.23 //
sumaDyAS cAruvadanAH pInonnatapayoDarAH /
kAmapraDAnakuSalAs tAs tatra saMniyojaya // BrP_178.24 //
{brahmovAca: }
tasyAs tad vacanaM SrutvA punaH prAha SacIpatiH /
tizWantu nAma cAnyAs tAs tvaM cAtra kuSalA SuBe // BrP_178.25 //
kAmaM vasantaM vAyuM ca sahAyArTe dadAmi te /
tEH sArDaM gacCa suSroRi yatrAste sa mahAmuniH // BrP_178.26 //
Sakrasya vacanaM SrutvA tadA sA cArulocanA /
jagAmAkASamArgeRa tEH sArDaM cASramaM muneH // BrP_178.27 //
gatvA sA tatra ruciraM dadarSa vanam uttamam /
muniM ca dIptatapasam ASramasTam akalmazam // BrP_178.28 //
apaSyat sA vanaM ramyaM tEH sArDaM nandanopamam /
sarvartuvarapuzpAQyaM SAKAmfgagaRAkulam // BrP_178.29 //
puRyaM padmabalopetaM sapallavamahAbalam /
SrotraramyAn sumaDurAY SabdAn KagamuKeritAn // BrP_178.30 //
sarvartuPalaBArAQyAn sarvartukusumojjvalAn /
apaSyat pAdapAMS cEva vihaMgEr anunAditAn // BrP_178.31 //
AmrAn AmrAtakAn BavyAn nArikerAn satindukAn /
aTa bilvAMs taTA jIvAn dAqimAn bIjapUrakAn // BrP_178.32 //
panasAMl lakucAn nIpAY SirIzAn sumanoharAn /
pArAvatAMs taTA kolAn arimedAmlavetasAn // BrP_178.33 //
BallAtakAn AmalakAY SataparRAMS ca kiMSukAn /
iNgudAn karavIrAMS ca harItakIviBItakAn // BrP_178.34 //
etAn anyAMS ca sA vfkzAn dadarSa pfTulocanA /
taTEvASokapuMnAga- ketakIbakulAn aTa // BrP_178.35 //
pArijAtAn kovidArAn mandArendIvarAMs taTA /
pAwalAH puzpitA ramyA devadArudrumAMs taTA // BrP_178.36 //
SAlAMs tAlAMs tamAlAMS ca niculAMl lomakAMs taTA /
anyAMS ca pAdapaSrezWAn apaSyat PalapuzpitAn // BrP_178.37 //
cakorEH SatapattrES ca BfNgarAjEs taTA SukEH /
kokilEH kalaviNkES ca hArItEr jIvajIvakEH // BrP_178.38 //
priyaputrES cAtakES ca taTAnyEr viviDEH KagEH /
SrotraramyaM sumaDuraM kUjadBiS cApy aDizWitam // BrP_178.39 //
sarAMsi ca manojYAni prasannasalilAni ca /
kumudEH puRqarIkES ca taTA nIlotpalEH SuBEH // BrP_178.40 //
kahlArEH kamalES cEva AcitAni samantataH /
kAdambES cakravAkES ca taTEva jalakukkuwEH // BrP_178.41 //
kAraRqavEr bakEr haMsEH kUrmEr madguBir eva ca /
etES cAnyES ca kIrRAni samantAj jalacAriBiH // BrP_178.42 //
krameREva taTA sA tu vanaM baBrAma tEH saha /
evaM dfzwvA vanaM ramyaM tEH sArDaM paramAdButam // BrP_178.43 //
vismayotPullanayanA sA baBUva varANganA /
provAca vAyuM kAmaM ca vasantaM ca dvijottamAH // BrP_178.44 //
{pramlocovAca: }
kuruDvaM mama sAhAyyaM yUyaM sarve pfTak pfTak //* BrP_178.45 //
{brahmovAca: }
evam uktvA tadA sA tu taTety uktA surEr dvijAH /
pratyuvAcAdya yAsyAmi yatrAsO saMsTito muniH // BrP_178.46 //
adya taM dehayantAraM prayuktendriyavAjinam /
smaraSastragaladraSmiM karizyAmi kusAraTim // BrP_178.47 //
brahmA janArdano vApi yadi vA nIlalohitaH /
taTApy adya karizyAmi kAmabARakzatAntaram // BrP_178.48 //
ity uktvA prayayO sATa yatrAsO tizWate muniH /
munes tapaHpraBAveRa praSAntaSvApadASramam // BrP_178.49 //
sA puMskokilamADurye nadItIre vyavasTitA /
stokamAtraM sTitA tasmAd agAyata varApsarAH // BrP_178.50 //
tato vasantaH sahasA balaM samakarot tadA /
kokilArAvamaDuram akAlikamanoharam // BrP_178.51 //
vavO ganDavahaS cEva malayAdriniketanaH /
puzpAn uccAvacAn meDyAn pAtayaMS ca SanEH SanEH // BrP_178.52 //
puzpabARaDaraS cEva gatvA tasya samIpataH /
muneS ca kzoBayAm Asa kAmas tasyApi mAnasam // BrP_178.53 //
tato gItaDvaniM SrutvA munir vismitamAnasaH /
jagAma yatra sA suBrUH kAmabARaprapIqitaH // BrP_178.54 //
dfzwvA tAm Aha saMdfzwo vismayotPullalocanaH /
BrazwottarIyo vikalaH pulakAYcitavigrahaH // BrP_178.55 //
{fzir uvAca: }
kAsi kasyAsi suSroRi suBage cAruhAsini /
mano harasi me suBru brUhi satyaM sumaDyame // BrP_178.56 //
{pramlocovAca: }
tava karmakarA cAhaM puzpArTam aham AgatA /
AdeSaM dehi me kzipraM kiM karomi tavAjYayA // BrP_178.57 //
{vyAsa uvAca: }
SrutvEvaM vacanaM tasyAs tyaktvA DEryaM vimohitaH /
AdAya haste tAM bAlAM praviveSa svam ASramam // BrP_178.58 //
tataH kAmaS ca vAyuS ca vasantaS ca dvijottamAH /
jagmur yaTAgataM sarve kftakftyAs trivizwapam // BrP_178.59 //
SaSaMsuS ca hariM gatvA tasyAs tasya ca cezwitam /
SrutvA Sakras tadA devAH prItAH sumanaso 'Bavan // BrP_178.60 //
sa ca kaRqus tayA sArDaM praviSann eva cASramam /
AtmanaH paramaM rUpaM cakAra madanAkfti // BrP_178.61 //
rUpayOvanasaMpannam atIva sumanoharam /
divyAlaMkArasaMyuktaM zoqaSavatsarAkfti // BrP_178.62 //
divyavastraDaraM kAntaM divyasragganDaBUzitam /
sarvopaBogasaMpannaM sahasA tapaso balAt // BrP_178.63 //
dfzwvA sA tasya tad vIryaM paraM vismayam AgatA /
aho 'sya tapaso vIryam ity uktvA muditABavat // BrP_178.64 //
snAnaM saMDyAM japaM homaM svADyAyaM devatArcanam /
vratopavAsaniyamaM DyAnaM ca munisattamAH // BrP_178.65 //
tyaktvA sa reme muditas tayA sArDam aharniSam /
manmaTAvizwahfdayo na buboDa tapaHkzayam // BrP_178.66 //
saMDyArAtridivApakza- mAsartvayanahAyanam /
na buboDa gataM kAlaM vizayAsaktamAnasaH // BrP_178.67 //
sA ca taM kAmajEr BAvEr vidagDA rahasi dvijAH /
varayAm Asa suSroRiH pralApakuSalA tadA // BrP_178.68 //
evaM kaRqus tayA sArDaM varzARAm aDikaM Satam /
atizWan mandaradroRyAM grAmyaDarmarato muniH // BrP_178.69 //
sA taM prAha mahABAgaM gantum icCAmy ahaM divam /
prasAdasumuKo brahmann anujYAtuM tvam arhasi // BrP_178.70 //
tayEvam uktaH sa munis tasyAm AsaktamAnasaH /
dinAni katicid Badre sTIyatAm ity aBAzata // BrP_178.71 //
evam uktA tatas tena sAgraM varzaSataM punaH /
buBuje vizayAMs tanvI tena sArDaM mahAtmanA // BrP_178.72 //
anujYAM dehi Bagavan vrajAmi tridaSAlayam /
uktas tayeti sa punaH sTIyatAm ity aBAzata // BrP_178.73 //
punar gate varzaSate sADike sA SuBAnanA /
yAmy ahaM tridivaM brahman praRayasmitaSoBanam // BrP_178.74 //
uktas tayEvaM sa muniH punar AhAyatekzaRAm /
ihAsyatAM mayA suBru ciraM kAlaM gamizyasi // BrP_178.75 //
tacCApaBItA suSroRI saha tenarziRA punaH /
SatadvayaM kiMcid UnaM varzARAM samatizWata // BrP_178.76 //
gamanAya mahABAgo devarAjaniveSanam /
proktaH proktas tayA tanvyA sTIyatAm ity aBAzata // BrP_178.77 //
tasya SApaBayAd BIrur dAkziRyena ca dakziRA /
proktA praRayaBaNgArti- vedinI na jahO munim // BrP_178.78 //
tayA ca ramatas tasya paramarzer aharniSam /
navaM navam aBUt prema manmaTAsaktacetasaH // BrP_178.79 //
ekadA tu tvarAyukto niScakrAmowajAn muniH /
nizkrAmantaM ca kutreti gamyate prAha sA SuBA // BrP_178.80 //
ity uktaH sa tayA prAha parivfttam ahaH SuBe /
saMDyopAstiM karizyAmi kriyAlopo 'nyaTA Bavet // BrP_178.81 //
tataH prahasya muditA sA taM prAha mahAmunim /
kim adya sarvaDarmajYa parivfttam ahas tava /
gatam etan na kurute vismayaM kasya kaTyate // BrP_178.82 //
{munir uvAca: }
prAtas tvam AgatA Badre nadItIram idaM SuBam /
mayA dfzwAsi suSroRi pravizwA ca mamASramam // BrP_178.83 //
iyaM ca vartate saMDyA pariRAmam aho gatam /
avahAsaH kimarTo 'yaM sadBAvaH kaTyatAM mama // BrP_178.84 //
{pramlocovAca: }
pratyUzasy AgatA brahman satyam etan na me mfzA /
kiMtv adya tasya kAlasya gatAny abdaSatAni te // BrP_178.85 //
tataH sasADvaso vipras tAM papracCAyatekzaRAm /
kaTyatAM BIru kaH kAlas tvayA me ramataH sadA // BrP_178.86 //
{pramlocovAca: }
saptottarARy atItAni navavarzaSatAni ca /
mAsAS ca zaw taTEvAnyat samatItaM dinatrayam // BrP_178.87 //
{fzir uvAca: }
satyaM BIru vadasy etat parihAso 'TavA SuBe /
dinam ekam ahaM manye tvayA sArDam ihozitam // BrP_178.88 //
{pramlocovAca: }
vadizyAmy anftaM brahman kaTam atra tavAntike /
viSezAd adya BavatA pfzwA mArgAnugAminA // BrP_178.89 //
{vyAsa uvAca: }
niSamya tad vacas tasyAH sa munir dvijasattamAH /
Dig DiN mAm ity anAcAraM vinindyAtmAnam AtmanA // BrP_178.90 //
{munir uvAca: }
tapAMsi mama nazwAni hataM brahmavidAM Danam /
hfto vivekaH kenApi yozin mohAya nirmitA // BrP_178.91 //
UrmizawkAtigaM brahma jYeyam Atmajayena me /
gatir ezA kftA yena Dik taM kAmamahAgraham // BrP_178.92 //
vratAni sarvavedAS ca kAraRAny aKilAni ca /
narakagrAmamArgeRa kAmenAdya hatAni me // BrP_178.93 //
vinindyetTaM sa DarmajYaH svayam AtmAnam AtmanA BrP_178.94a
tAm apsarasam AsInAm idaM vacanam abravIt BrP_178.94b
{fzir uvAca: }
gacCa pApe yaTAkAmaM yat kAryaM tat tvayA kftam BrP_178.94c
devarAjasya yat kzoBaM kurvantyA BAvacezwitEH BrP_178.94d
na tvAM karomy ahaM Basma kroDatIvreRa vahninA /
satAM sAptapadaM mEtryam uzito 'haM tvayA saha // BrP_178.95 //
aTavA tava dozaH kaH kiM vA kuryAm ahaM tava /
mamEva dozo nitarAM yenAham ajitendriyaH // BrP_178.96 //
yaTA SakrapriyArTinyA kfto mattapaso vyayaH /
tvayA dfzwimahAmoha- manunAhaM jugupsitaH // BrP_178.97 //
{vyAsa uvAca: }
yAvad itTaM sa viprarzis tAM bravIti sumaDyamAm /
tAvat sKalatsvedajalA sA baBUvAtivepaTuH // BrP_178.98 //
pravepamAnAM sa ca tAM svinnagAtralatAM satIm /
gacCa gacCeti sakroDam uvAca munisattamaH // BrP_178.99 //
sA tu nirBartsitA tena vinizkramya tadASramAt /
AkASagAminI svedaM mamArja tarupallavEH // BrP_178.100 //
vfkzAd vfkzaM yayO bAlA udagrAruRapallavEH /
nirmamArja ca gAtrARi galatsvedajalAni vE // BrP_178.101 //
fziRA yas tadA garBas tasyA dehe samAhitaH /
nirjagAma saromAYca- svedarUpI tadaNgataH // BrP_178.102 //
taM vfkzA jagfhur garBam ekaM cakre ca mArutaH /
somenApyAyito goBiH sa tadA vavfdDe SanEH // BrP_178.103 //
mArizA nAma kanyABUd vfkzARAM cArulocanA /
prAcetasAnAM sA BAryA dakzasya jananI dvijAH // BrP_178.104 //
sa cApi BagavAn kaRquH kzIRe tapasi sattamaH /
puruzottamAKyaM Bo viprA vizRor AyatanaM yayO // BrP_178.105 //
dadarSa paramaM kzetraM muktidaM Buvi durlaBam /
dakziRasyodaDes tIre sarvakAmaPalapradam // BrP_178.106 //
suramyaM vAlukAkIrRaM ketakIvanaSoBitam /
nAnAdrumalatAkIrRaM nAnApakzirutaM Sivam // BrP_178.107 //
sarvatra suKasaMcAraM sarvartukusumAnvitam /
sarvasOKyapradaM nFRAM DanyaM sarvaguRAkaram // BrP_178.108 //
BfgvAdyEH sevitaM pUrvaM munisidDavarEs taTA /
ganDarvEH kiMnarEr yakzEs taTAnyEr mokzakANkziBiH // BrP_178.109 //
dadarSa ca hariM tatra devEH sarvEr alaMkftam /
brAhmaRAdyEs taTA varREr ASramasTEr nizevitam // BrP_178.110 //
dfzwvEva sa tadA kzetraM devaM ca puruzottamam /
kftakftyam ivAtmAnaM mene sa munisattamaH // BrP_178.111 //
tatrEkAgramanA BUtvA cakArArADanaM hareH /
brahmapAramayaM kurvaY japam ekAgramAnasaH /
UrDvabAhur mahAyogI sTitvAsO munisattamaH // BrP_178.112 //
{munaya UcuH: }
brahmapAraM mune Srotum icCAmaH paramaM SuBam /
japatA kaRqunA devo yenArADyata keSavaH // BrP_178.113 //
{vyAsa uvAca: }
pAraM paraM vizRur apArapAraH BrP_178.114a
paraH pareByaH paramAtmarUpaH BrP_178.114b
sa brahmapAraH parapAraBUtaH BrP_178.114c
paraH parARAm api pArapAraH BrP_178.114d
sa kAraRaM kAraRasaMSrito 'pi BrP_178.115a
tasyApi hetuH parahetuhetuH BrP_178.115b
kAryo 'pi cEza saha karmakartf BrP_178.115c
rUpEr anekEr avatIha sarvam BrP_178.115d
brahma praBur brahma sa sarvaBUto BrP_178.116a
brahma prajAnAM patir acyuto 'sO BrP_178.116b
brahmAvyayaM nityam ajaM sa vizRur BrP_178.116c
apakzayAdyEr aKilEr asaNgaH BrP_178.116d
brahmAkzaram ajaM nityaM yaTAsO puruzottamaH /
taTA rAgAdayo dozAH prayAntu praSamaM mama // BrP_178.117 //
{vyAsa uvAca: }
SrutvA tasya muner jApyaM brahmapAraM dvijottamAH /
BaktiM ca paramAM jYAtvA sudfQAM puruzottamaH // BrP_178.118 //
prItyA sa parayA devas tadAsO BaktavatsalaH /
gatvA tasya samIpaM tu provAca maDusUdanaH // BrP_178.119 //
meGagamBIrayA vAcA diSaH saMnAdayann iva /
Aruhya garuqaM viprA vinatAkulanandanam // BrP_178.120 //
{SrIBagavAn uvAca: }
mune brUhi paraM kAryaM yat te manasi vartate /
varado 'ham anuprApto varaM varaya suvrata // BrP_178.121 //
SrutvEvaM vacanaM tasya devadevasya cakriRaH /
cakzur unmIlya sahasA dadarSa purato harim // BrP_178.122 //
atasIpuzpasaMkASaM padmapattrAyatekzaRam /
SaNKacakragadApARiM mukuwANgadaDAriRam // BrP_178.123 //
caturbAhum udArANgaM pItavastraDaraM SuBam /
SrIvatsalakzmasaMyuktaM vanamAlAviBUzitam // BrP_178.124 //
sarvalakzaRasaMyuktaM sarvaratnaviBUzitam /
divyacandanaliptANgaM divyamAlyaviBUzitam // BrP_178.125 //
tataH sa vismayAvizwo romAYcitatanUruhaH /
daRqavat praRipatyorvyAM praRAmam akarot tadA // BrP_178.126 //
adya me saPalaM janma adya me saPalaM tapaH /
ity uktvA muniSArdUlAs taM stotum upacakrame // BrP_178.127 //
{kaRqur uvAca: }
nArAyaRa hare kfzRa SrIvatsANka jagatpate /
jagadbIja jagadDAma jagatsAkzin namo 'stu te // BrP_178.128 //
avyakta jizRo praBava praDAnapuruzottama /
puRqarIkAkza govinda lokanATa namo 'stu te // BrP_178.129 //
hiraRyagarBa SrInATa padmanATa sanAtana /
BUgarBa Druva ISAna hfzIkeSa namo 'stu te // BrP_178.130 //
anAdyantAmftAjeya jaya tvaM jayatAM vara /
ajitAKaRqa SrIkfzRa SrInivAsa namo 'stu te // BrP_178.131 //
parjanyaDarmakartA ca duzpAra duraDizWita /
duHKArtinASana hare jalaSAyin namo 'stu te // BrP_178.132 //
BUtapAvyakta BUteSa BUtatattvEr anAkula /
BUtADivAsa BUtAtman BUtagarBa namo 'stu te // BrP_178.133 //
yajYayajvan yajYaDara yajYaDAtABayaprada /
yajYagarBa hiraRyANga pfSnigarBa namo 'stu te // BrP_178.134 //
kzetrajYaH kzetraBft kzetrI kzetrahA kzetrakfd vaSI /
kzetrAtman kzetrarahita kzetrasrazwre namo 'stu te // BrP_178.135 //
guRAlaya guRAvAsa guRASraya guRAvaha /
guRaBoktf guRArAma guRatyAgin namo 'stu te // BrP_178.136 //
tvaM vizRus tvaM hariS cakrI tvaM jizRus tvaM janArdanaH /
tvaM BUtas tvaM vazawkAras tvaM Bavyas tvaM BavatpraBuH // BrP_178.137 //
tvaM BUtakft tvam avyaktas tvaM Bavo BUtaBfd BavAn /
tvaM BUtaBAvano devas tvAm Ahur ajam ISvaram // BrP_178.138 //
tvam anantaH kftajYas tvaM prakftis tvaM vfzAkapiH /
tvaM rudras tvaM durADarzas tvam amoGas tvam ISvaraH // BrP_178.139 //
tvaM viSvakarmA jizRus tvaM tvaM SaMBus tvaM vfzAkftiH /
tvaM SaMkaras tvam uSanA tvaM satyaM tvaM tapo janaH // BrP_178.140 //
tvaM viSvajetA tvaM Sarma tvaM SaraRyas tvam akzaram /
tvaM SaMBus tvaM svayaMBUS ca tvaM jyezWas tvaM parAyaRaH // BrP_178.141 //
tvam Adityas tvam oMkAras tvaM prARas tvaM tamisrahA /
tvaM parjanyas tvaM praTitas tvaM veDAs tvaM sureSvaraH // BrP_178.142 //
tvam fg yajuH sAma cEva tvam AtmA saMmato BavAn /
tvam agnis tvaM ca pavanas tvam Apo vasuDA BavAn // BrP_178.143 //
tvaM srazwA tvaM taTA BoktA hotA tvaM ca haviH kratuH /
tvaM praBus tvaM viBuH SrezWas tvaM lokapatir acyutaH // BrP_178.144 //
tvaM sarvadarSanaH SrImAMs tvaM sarvadamano 'rihA /
tvam ahas tvaM taTA rAtris tvAm Ahur vatsaraM buDAH // BrP_178.145 //
tvaM kAlas tvaM kalA kAzWA tvaM muhUrtaH kzaRA lavAH /
tvaM bAlas tvaM taTA vfdDas tvaM pumAn strI napuMsakaH // BrP_178.146 //
tvaM viSvayonis tvaM cakzus tvaM sTARus tvaM SuciSravAH /
tvaM SASvatas tvam ajitas tvam upendras tvam uttamaH // BrP_178.147 //
tvaM sarvaviSvasuKadas tvaM vedANgaM tvam avyayaH /
tvaM vedavedas tvaM DAtA viDAtA tvaM samAhitaH // BrP_178.148 //
tvaM jalaniDir AmUlaM tvaM DAtA tvaM punar vasuH /
tvaM vEdyas tvaM DftAtmA ca tvam atIndriyagocaraH // BrP_178.149 //
tvam agraRIr grAmaRIs tvaM tvaM suparRas tvam AdimAn /
tvaM saMgrahas tvaM sumahat tvaM DftAtmA tvam acyutaH // BrP_178.150 //
tvaM yamas tvaM ca niyamas tvaM prAMSus tvaM caturBujaH /
tvam evAnnAntarAtmA tvaM paramAtmA tvam ucyate // BrP_178.151 //
tvaM gurus tvaM gurutamas tvaM vAmas tvaM pradakziRaH /
tvaM pippalas tvam agamas tvaM vyaktas tvaM prajApatiH // BrP_178.152 //
hiraRyanABas tvaM devas tvaM SaSI tvaM prajApatiH /
anirdeSyavapus tvaM vE tvaM yamas tvaM surArihA // BrP_178.153 //
tvaM ca saMkarzaRo devas tvaM kartA tvaM sanAtanaH /
tvaM vAsudevo 'meyAtmA tvam eva guRavarjitaH // BrP_178.154 //
tvaM jyezWas tvaM varizWas tvaM tvaM sahizRuS ca mADavaH /
sahasraSIrzA tvaM devas tvam avyaktaH sahasradfk // BrP_178.155 //
sahasrapAdas tvaM devas tvaM virAw tvaM surapraBuH /
tvam eva tizWase BUyo devadeva daSANgulaH // BrP_178.156 //
yad BUtaM tat tvam evoktaH puruzaH Sakra uttamaH /
yad BAvyaM tat tvam ISAnas tvam ftas tvaM taTAmftaH // BrP_178.157 //
tvatto rohaty ayaM loko mahIyAMs tvam anuttamaH /
tvaM jyAyAn puruzas tvaM ca tvaM deva daSaDA sTitaH // BrP_178.158 //
viSvaBUtaS caturBAgo navaBAgo 'mfto divi /
navaBAgo 'ntarikzasTaH pOruzeyaH sanAtanaH // BrP_178.159 //
BAgadvayaM ca BUsaMsTaM caturBAgo 'py aBUd iha /
tvatto yajYAH saMBavanti jagato vfzwikAraRam // BrP_178.160 //
tvatto virAw samutpanno jagato hfdi yaH pumAn /
so 'tiricyata BUteByas tejasA yaSasA SriyA // BrP_178.161 //
tvattaH surARAm AhAraH pfzadAjyam ajAyata /
grAmyAraRyAS cOzaDayas tvattaH paSumfgAdayaH // BrP_178.162 //
DyeyaDyAnaparas tvaM ca kftavAn asi cOzaDIH /
tvaM devadeva saptAsya kAlAKyo dIptavigrahaH // BrP_178.163 //
jaNgamAjaNgamaM sarvaM jagad etac carAcaram /
tvattaH sarvam idaM jAtaM tvayi sarvaM pratizWitam // BrP_178.164 //
anirudDas tvaM mADavas tvaM pradyumnaH surArihA /
deva sarvasuraSrezWa sarvalokaparAyaRa // BrP_178.165 //
trAhi mAm aravindAkza nArAyaRa namo 'stu te /
namas te Bagavan vizRo namas te puruzottama // BrP_178.166 //
namas te sarvalokeSa namas te kamalAlaya /
guRAlaya namas te 'stu namas te 'stu guRAkara // BrP_178.167 //
vAsudeva namas te 'stu namas te 'stu surottama /
janArdana namas te 'stu namas te 'stu sanAtana // BrP_178.168 //
namas te yoginAM gamya yogAvAsa namo 'stu te /
gopate SrIpate vizRo namas te 'stu marutpate // BrP_178.169 //
jagatpate jagatsUte namas te jYAninAM pate /
divaspate namas te 'stu namas te 'stu mahIpate // BrP_178.170 //
namas te maDuhantre ca namas te puzkarekzaRa /
kEwaBaGna namas te 'stu subrahmaRya namo 'stu te // BrP_178.171 //
namo 'stu te mahAmIna SrutipfzWaDarAcyuta /
samudrasalilakzoBa padmajAhlAdakAriRe // BrP_178.172 //
aSvaSIrza mahAGoRa mahApuruzavigraha /
maDukEwaBahantre ca namas te turagAnana // BrP_178.173 //
mahAkamaWaBogAya pfTivyudDaraRAya ca /
viDftAdrisvarUpAya mahAkUrmAya te namaH // BrP_178.174 //
namo mahAvarAhAya pfTivyudDArakAriRe /
namaS cAdivarAhAya viSvarUpAya veDase // BrP_178.175 //
namo 'nantAya sUkzmAya muKyAya ca varAya ca /
paramARusvarUpAya yogigamyAya te namaH // BrP_178.176 //
tasmE namaH kAraRakAraRAya BrP_178.177a
yogIndravfttanilayAya sudurvidAya BrP_178.177b
kzIrArRavASritamahAhisutalpagAya BrP_178.177c
tuByaM namaH kanakaratnasukuRqalAya BrP_178.177d
{vyAsa uvAca: }
itTaM stutas tadA tena prItaH provAca mADavaH /
kzipraM brUhi muniSrezWa matto yad aBivAYCasi // BrP_178.178 //
{kaRqur uvAca: }
saMsAre 'smiY jagannATa dustare lomaharzaRe /
anitye duHKabahule kadalIdalasaMniBe // BrP_178.179 //
nirASraye nirAlambe jalabudbudacaYcale /
sarvopadravasaMyukte dustare cAtiBErave // BrP_178.180 //
BramAmi suciraM kAlaM mAyayA mohitas tava /
na cAntam aBigacCAmi vizayAsaktamAnasaH // BrP_178.181 //
tvAm ahaM cAdya deveSa saMsAraBayapIqitaH /
gato 'smi SaraRaM kfzRa mAm udDara BavArRavAt // BrP_178.182 //
gantum icCAmi paramaM padaM yat te sanAtanam /
prasAdAt tava deveSa punarAvfttidurlaBam // BrP_178.183 //
{SrIBagavAn uvAca: }
Bakto 'si me muniSrezWa mAm ArADaya nityaSaH /
matprasAdAd DruvaM mokzaM prApyasi tvaM samIhitam // BrP_178.184 //
madBaktAH kzatriyA vESyAH striyaH SUdrAntyajAtijAH /
prApnuvanti parAM sidDiM kiM punas tvaM dvijottama // BrP_178.185 //
SvapAko 'pi ca madBaktaH samyak SradDAsamanvitaH /
prApnoty aBimatAM sidDim anyezAM tatra kA kaTA // BrP_178.186 //
{vyAsa uvAca: }
evam uktvA tu taM viprAH sa devo BaktavatsalaH /
durvijYeyagatir vizRus tatrEvAntaraDIyata // BrP_178.187 //
gate tasmin muniSrezWAH kaRquH saMhfzwamAnasaH /
sarvAn kAmAn parityajya svasTacitto Bavat punaH // BrP_178.188 //
sarvendriyARi saMyamya nirmamo nirahaMkftiH /
ekAgramAnasaH samyag DyAtvA taM puruzottamam // BrP_178.189 //
nirlepaM nirguRaM SAntaM sattAmAtravyavasTitam /
avApa paramaM mokzaM surARAm api durlaBam // BrP_178.190 //
yaH paWec CfRuyAd vApi kaTAM kaRqor mahAtmanaH /
vimuktaH sarvapApeByaH svargalokaM sa gacCati // BrP_178.191 //
evaM mayA muniSrezWAH karmaBUmir udAhftA /
mokzakzetraM ca paramaM devaM ca puruzottamam // BrP_178.192 //
ye paSyanti viBuM stuvanti varadaM DyAyanti muktipradaM /
BaktyA SrIpuruzottamAKyam ajaraM saMsAraduHKApaham // BrP_178.193 //
te BuktvA manujendraBogam amalAH svarge ca divyaM suKaM /
paScAd yAnti samastadozarahitAH sTAnaM harer avyayam // BrP_178.194 //
{lomaharzaRa uvAca: }
vyAsasya vacanaM SrutvA munayaH saMyatendriyAH /
prItA baBUvuH saMhfzwA vismitAS ca punaH punaH // BrP_179.1 //
{munaya UcuH: }
aho BAratavarzasya tvayA saMkIrtitA guRAH /
tadvac CrIpuruzAKyasya kzetrasya puruzottama // BrP_179.2 //
vismayo hi na cEkasya SrutvA mAhAtmyam uttamam /
puruzAKyasya kzetrasya prItiS ca vadatAM vara // BrP_179.3 //
cirAt praBfti cAsmAkaM saMSayo hfdi vartate /
tvadfte saMSayasyAsya cCettA nAnyo 'sti BUtale // BrP_179.4 //
utpattiM baladevasya kfzRasya ca mahItale /
BadrAyAS cEva kArtsnyena pfcCAmas tvAM mahAmune // BrP_179.5 //
kimarTaM tO samutpannO kfzRasaMkarzaRAv uBO /
vasudevasutO vIrO sTitO nandagfhe mune // BrP_179.6 //
niHsAre mftyuloke 'smin duHKaprAye 'ticaYcale /
jalabudbudasaMkASe BErave lomaharzaRe // BrP_179.7 //
viRmUtrapicCalaM kazwaM saMkawaM duHKadAyakam /
kaTaM GorataraM tezAM garBavAsam arocata // BrP_179.8 //
yAni karmARi cakrus te samutpannA mahItale /
vistareRa mune tAni brUhi no vadatAM vara // BrP_179.9 //
samagraM caritaM tezAm adButaM cAtimAnuzam /
kaTaM sa BagavAn devaH sureSaH surasattamaH // BrP_179.10 //
vasudevakule DImAn vAsudevatvam AgataH /
amarES cAvftaM puRyaM puRyakfdBir alaMkftam // BrP_179.11 //
devalokaM kim utsfjya martyaloka ihAgataH /
devamAnuzayor netA dyor BuvaH praBavo 'vyayaH // BrP_179.12 //
kimarTaM divyam AtmAnaM mAnuzezu nyayojayat /
yaS cakraM vartayaty eko mAnuzARAm anAmayam // BrP_179.13 //
sa mAnuzye kaTaM budDiM cakre cakragadADaraH /
gopAyanaM yaH kurute jagataH sArvaBOtikam // BrP_179.14 //
sa kaTaM gAM gato vizRur gopatvam akarot praBuH /
mahABUtAni BUtAtmA yo daDAra cakAra ca // BrP_179.15 //
SrIgarBaH sa kaTaM garBe striyA BUcarayA DftaH /
yena lokAn kramEr jitvA triBir vE tridaSepsayA // BrP_179.16 //
sTApitA jagato mArgAs trivargAS cABavaMs trayaH /
yo 'ntakAle jagat pItvA kftvA toyamayaM vapuH // BrP_179.17 //
lokam ekArRavaM cakre dfSyAdfSyena cAtmanA /
yaH purARaH purARAtmA vArAhaM rUpam AsTitaH // BrP_179.18 //
vizARAgreRa vasuDAm ujjahArArisUdanaH /
yaH purA puruhUtArTe trElokyam idam avyayam // BrP_179.19 //
dadO jitvA vasumatIM surARAM surasattamaH /
yena sEMhavapuH kftvA dviDA kftvA ca tat punaH // BrP_179.20 //
pUrvadEtyo mahAvIryo hiraRyakaSipur hataH /
yaH purA hy analo BUtvA OrvaH saMvartako viBuH // BrP_179.21 //
pAtAlasTo 'rRavarasaM papO toyamayaM hariH /
sahasracaraRaM brahma sahasrAMSusahasradam // BrP_179.22 //
sahasraSirasaM devaM yam Ahur vE yuge yuge /
nAByAM padmaM samudBUtaM yasya pEtAmahaM gfham // BrP_179.23 //
ekArRave nAgaloke sadDiraRmayapaNkajam /
yena te nihatA dEtyAH saMgrAme tArakAmaye // BrP_179.24 //
yena devamayaM kftvA sarvAyuDaDaraM vapuH /
guhAsaMsTena cotsiktaH kAlanemir nipAtitaH // BrP_179.25 //
uttarAnte samudrasya kzIrodasyAmftodaDO /
yaH Sete SASvataM yogam AsTAya timiraM mahat // BrP_179.26 //
surAraRI garBam aDatta divyaM BrP_179.27a
tapaHprakarzAd aditiH purARam BrP_179.27b
SakraM ca yo dEtyagaRAvarudDaM BrP_179.27c
garBAvaDAnena kftaM cakAra BrP_179.27d
padAni yo yogamayAni kftvA BrP_179.28a
cakAra dEtyAn salileSayasTAn BrP_179.28b
kftvA ca devAMs tridaSeSvarAMs tu BrP_179.28c
cakre sureSaM puruhUtam eva BrP_179.28d
gArhapatyena viDinA anvAhAryeRa karmaRA /
agnim AhavanIyaM ca vedaM dIkzAM samid Druvam // BrP_179.29 //
prokzaRIyaM sruvaM cEva AvaBfTyaM taTEva ca /
avAkpARis tu yaS cakre havyaBAgaBujas taTA // BrP_179.30 //
havyAdAMS ca surAMS cakre kavyAdAMS ca pitFn aTa /
BogArTe yajYaviDinA 'yojayad yajYakarmaRi // BrP_179.31 //
pAtrARi dakziRAM dIkzAM carUMS colUKalAni ca /
yUpaM samit sruvaM somaM pavitrAn pariDIn api // BrP_179.32 //
yajYiyAni ca dravyARi camasAMS ca taTAparAn /
sadasyAn yajamAnAMS ca meDAdIMS ca kratUttamAn // BrP_179.33 //
vibaBAja purA yas tu pAramezWyena karmaRA /
yugAnurUpaM yaH kftvA lokAn anuparAkramAt // BrP_179.34 //
kzaRA nimezAH kAzWAS ca kalAs trEkAlyam eva ca /
muhUrtAs tiTayo mAsA dinaM saMvatsaras taTA // BrP_179.35 //
ftavaH kAlayogAS ca pramARaM triviDaM trizu /
AyuHkzetrARy upacayo lakzaRaM rUpasOzWavam // BrP_179.36 //
trayo lokAs trayo devAs trEvidyaM pAvakAs trayaH /
trEkAlyaM trIRi karmARi trayo varRAs trayo guRAH // BrP_179.37 //
sfzwA lokAH purA sarve yenAnantena karmaRA /
sarvaBUtagataH srazwA sarvaBUtaguRAtmakaH // BrP_179.38 //
nfRAm indriyapUrveRa yogena ramate ca yaH /
gatAgatAByAM yogena ya eva viDir ISvaraH // BrP_179.39 //
yo gatir DarmayuktAnAm agatiH pApakarmaRAm /
cAturvarRyasya praBavaS cAturvarRyasya rakzitA // BrP_179.40 //
cAturvidyasya yo vettA cAturASramyasaMSrayaH /
digantaraM naBo BUmir vAyur vApi viBAvasuH // BrP_179.41 //
candrasUryamayaM jyotir yugeSaH kzaRadAcaraH /
yaH paraM SrUyate jyotir yaH paraM SrUyate tapaH // BrP_179.42 //
yaM paraM prAhur aparaM yaH paraH paramAtmavAn /
AdityAnAM tu yo devo yaS ca dEtyAntako viBuH // BrP_179.43 //
yugAntezv antako yaS ca yaS ca lokAntakAntakaH /
setur yo lokasetUnAM meDyo yo meDyakarmaRAm // BrP_179.44 //
vedyo yo vedaviduzAM praBur yaH praBavAtmanAm /
somaBUtaS ca sOmyAnAm agniBUto 'gnivarcasAm // BrP_179.45 //
yaH SakrARAm ISaBUtas tapoBUtas tapasvinAm /
vinayo nayavfttInAM tejas tejasvinAm api // BrP_179.46 //
vigraho vigrahArhARAM gatir gatimatAm api /
AkASapraBavo vAyur vAyoH prARAd DutASanaH // BrP_179.47 //
divo hutASanaH prARaH prARo 'gnir maDusUdanaH /
rasAc CoRitasaMBUtiH SoRitAn mAMsam ucyate // BrP_179.48 //
mAMsAt tu medaso janma medaso 'sTi nirucyate /
asTno majjA samaBavan majjAtaH SukrasaMBavaH // BrP_179.49 //
SukrAd garBaH samaBavad rasamUlena karmaRA /
tatrApAM praTamo BAgaH sa sOmyo rASir ucyate // BrP_179.50 //
garBozmasaMBavo jYeyo dvitIyo rASir ucyate /
SukraM somAtmakaM vidyAd ArtavaM pAvakAtmakam // BrP_179.51 //
BAvA rasAnugAS cEzAM bIje ca SaSipAvakO /
kaPavarge Bavec CukraM pittavarge ca SoRitam // BrP_179.52 //
kaPasya hfdayaM sTAnaM nAByAM pittaM pratizWitam /
dehasya maDye hfdayaM sTAnaM tan manasaH smftam // BrP_179.53 //
nABikozWAntaraM yat tu tatra devo hutASanaH /
manaH prajApatir jYeyaH kaPaH somo viBAvyate // BrP_179.54 //
pittam agniH smftaM tv evam agnisomAtmakaM jagat /
evaM pravartite garBe varDite 'rbudasaMniBe // BrP_179.55 //
vAyuH praveSaM saMcakre saMgataH paramAtmanaH /
sa paYcaDA SarIrasTo Bidyate vartate punaH // BrP_179.56 //
prARApAnO samAnaS ca udAno vyAna eva ca /
prARo 'sya paramAtmAnaM varDayan parivartate // BrP_179.57 //
apAnaH paScimaM kAyam udAno 'rDaM SarIriRaH /
vyAnas tu vyApyate yena samAnaH saMnivartate // BrP_179.58 //
BUtAvAptis tatas tasya jAyetendriyagocarA /
pfTivI vAyur AkASam Apo jyotiS ca paYcamam // BrP_179.59 //
tasyendriyanivizwAni svaM svaM BAgaM pracakrire /
pArTivaM deham Ahus tu prARAtmAnaM ca mArutam // BrP_179.60 //
CidrARy AkASayonIni jalAt srAvaH pravartate /
jyotiS cakzUMzi tejaS ca AtmA tezAM manaH smftam // BrP_179.61 //
grAmAS ca vizayAS cEva yasya vIryAt pravartitAH /
ity etAn puruzaH sarvAn sfjaMl lokAn sanAtanaH // BrP_179.62 //
nEDane 'smin kaTaM loke naratvaM vizRur AgataH /
eza naH saMSayo brahmann eza no vismayo mahAn // BrP_179.63 //
kaTaM gatir gatimatAm Apanno mAnuzIM tanum /
AScaryaM paramaM vizRur devEr dEtyES ca kaTyate // BrP_179.64 //
vizRor utpattim AScaryaM kaTayasva mahAmune /
praKyAtabalavIryasya vizRor amitatejasaH // BrP_179.65 //
karmaRAScaryaBUtasya vizRos tattvam ihocyatAm /
kaTaM sa devo devAnAm ArtihA puruzottamaH // BrP_179.66 //
sarvavyApI jagannATaH sarvalokamaheSvaraH /
sargasTityantakfd devaH sarvalokasuKAvahaH // BrP_179.67 //
akzayaH SASvato 'nantaH kzayavfdDivivarjitaH /
nirlepo nirguRaH sUkzmo nirvikAro niraYjanaH // BrP_179.68 //
sarvopADivinirmuktaH sattAmAtravyavasTitaH /
avikArI viBur nityaH paramAtmA sanAtanaH // BrP_179.69 //
acalo nirmalo vyApI nityatfpto nirASrayaH /
viSudDaM SrUyate yasya haritvaM ca kfte yuge // BrP_179.70 //
vEkuRWatvaM ca devezu kfzRatvaM mAnuzezu ca /
ISvarasya hi tasyemAM gahanAM karmaRo gatim // BrP_179.71 //
samatItAM BavizyaM ca Srotum icCA pravartate /
avyakto vyaktaliNgasTo ya eza BagavAn praBuH // BrP_179.72 //
nArAyaRo hy anantAtmA praBavo 'vyaya eva ca /
eza nArAyaRo BUtvA harir AsIt sanAtanaH // BrP_179.73 //
brahmA SakraS ca rudraS ca DarmaH Sukro bfhaspatiH /
praDAnAtmA purA hy eza brahmARam asfjat praBuH // BrP_179.74 //
so 'sfjat pUrvapuruzaH purA kalpe prajApatIn /
evaM sa BagavAn vizRuH sarvalokamaheSvaraH /
kimarTaM martyaloke 'smin yAto yadukule hariH // BrP_179.75 //
{vyAsa uvAca: }
namaskftvA sureSAya vizRave praBavizRave /
puruzAya purARAya SASvatAyAvyayAya ca // BrP_180.1 //
caturvyUhAtmane tasmE nirguRAya guRAya ca /
varizWAya garizWAya vareRyAyAmitAya ca // BrP_180.2 //
yajYANgAyAKilANgAya devAdyEr IpsitAya ca /
yasmAd aRutaraM nAsti yasmAn nAsti bfhattaram // BrP_180.3 //
yena viSvam idaM vyAptam ajena sacarAcaram /
AvirBAvatiroBAva- dfzwAdfzwavilakzaRam // BrP_180.4 //
vadanti yat sfzwam iti taTEvApy upasaMhftam /
brahmaRe cAdidevAya namaskftya samADinA // BrP_180.5 //
avikArAya SudDAya nityAya paramAtmane /
sadEkarUparUpAya jizRave vizRave namaH // BrP_180.6 //
namo hiraRyagarBAya haraye SaMkarAya ca /
vAsudevAya tArAya sargasTityantakAriRe // BrP_180.7 //
ekAnekasvarUpAya sTUlasUkzmAtmane namaH /
avyaktavyaktaBUtAya vizRave muktihetave // BrP_180.8 //
sargasTitivinASAnAM jagato yo jaganmayaH /
mUlaBUto namas tasmE vizRave paramAtmane // BrP_180.9 //
ADAraBUtaM viSvasyApy aRIyAMsam aRIyasAm /
praRamya sarvaBUtasTam acyutaM puruzottamam // BrP_180.10 //
jYAnasvarUpam atyantaM nirmalaM paramArTataH /
tam evArTasvarUpeRa BrAntidarSanataH sTitam // BrP_180.11 //
vizRuM grasizRuM viSvasya sTitisarge taTA praBum /
anAdiM jagatAm ISam ajam akzayam avyayam // BrP_180.12 //
kaTayAmi yaTA pUrvaM yakzAdyEr munisattamEH /
pfzwaH provAca BagavAn abjayoniH pitAmahaH // BrP_180.13 //
fksAmAny udgiran vaktrEr yaH punAti jagattrayam /
praRipatya taTeSAnam ekArRavavinirgatam // BrP_180.14 //
yasyAsuragaRA yajYAn vilumpanti na yAjinAm /
pravakzyAmi mataM kftsnaM brahmaRo 'vyaktajanmanaH // BrP_180.15 //
yena sfzwiM samuddiSya DarmAdyAH prakawIkftAH /
Apo nArA iti proktA muniBis tattvadarSiBiH // BrP_180.16 //
ayanaM tasya tAH pUrvaM tena nArAyaRaH smftaH /
sa devo BagavAn sarvaM vyApya nArAyaRo viBuH // BrP_180.17 //
caturDA saMsTito brahmA saguRo nirguRas taTA /
ekA mUrtir anuddeSyA SuklAM paSyanti tAM buDAH // BrP_180.18 //
jvAlAmAlAvanadDANgI nizWA sA yoginAM parA /
dUrasTA cAntikasTA ca vijYeyA sA guRAtigA // BrP_180.19 //
vAsudevABiDAnAsO nirmamatvena dfSyate /
rUpavarRAdayas tasyA na BAvAH kalpanAmayAH // BrP_180.20 //
Aste ca sA sadA SudDA supratizWEkarUpiRI /
dvitIyA pfTivIM mUrDnA SezAKyA DArayaty aDaH // BrP_180.21 //
tAmasI sA samAKyAtA tiryaktvaM samupAgatA /
tftIyA karma kurute prajApAlanatatparA // BrP_180.22 //
sattvodriktA tu sA jYeyA DarmasaMsTAnakAriRI /
caturTI jalamaDyasTA Sete pannagatalpagA // BrP_180.23 //
rajas tasyA guRaH sargaM sA karoti sadEva hi /
yA tftIyA harer mUrtiH prajApAlanatatparA // BrP_180.24 //
sA tu DarmavyavasTAnaM karoti niyataM Buvi /
prodDatAn asurAn hanti DarmavyucCittikAriRaH // BrP_180.25 //
pAti devAn saganDarvAn DarmarakzAparAyaRAn /
yadA yadA ca Darmasya glAniH samupajAyate // BrP_180.26 //
aByutTAnam aDarmasya tadAtmAnaM sfjaty asO /
BUtvA purA varAheRa tuRqenApo nirasya ca // BrP_180.27 //
ekayA daMzwrayotKAtA nalinIva vasuMDarA /
kftvA nfsiMharUpaM ca hiraRyakaSipur hataH // BrP_180.28 //
vipracittimuKAS cAnye dAnavA vinipAtitAH /
vAmanaM rUpam AsTAya baliM saMyamya mAyayA // BrP_180.29 //
trElokyaM krAntavAn eva vinirjitya diteH sutAn /
Bfgor vaMSe samutpanno jAmadagnyaH pratApavAn // BrP_180.30 //
jaGAna kzatriyAn rAmaH pitur vaDam anusmaran /
taTAtritanayo BUtvA dattAtreyaH pratApavAn // BrP_180.31 //
yogam azwANgam AcaKyAv alarkAya mahAtmane /
rAmo dASaraTir BUtvA sa tu devaH pratApavAn // BrP_180.32 //
jaGAna rAvaRaM saMKye trElokyasya BayaMkaram /
yadA cEkArRave supto devadevo jagatpatiH // BrP_180.33 //
sahasrayugaparyantaM nAgaparyaNkago viBuH /
yoganidrAM samAsTAya sve mahimni vyavasTitaH // BrP_180.34 //
trElokyam udare kftvA jagat sTAvarajaNgamam /
janalokagatEH sidDEH stUyamAno maharziBiH // BrP_180.35 //
tasya nABO samutpannaM padmaM dikpattramaRqitam /
marutkiYjalkasaMyuktaM gfhaM pEtAmahaM varam // BrP_180.36 //
yatra brahmA samutpanno devadevaS caturmuKaH /
tadA karRamalodBUtO dAnavO maDukEwaBO // BrP_180.37 //
mahAbalO mahAvIryO brahmARaM hantum udyatO /
jaGAna tO durADarzO utTAya SayanodaDeH // BrP_180.38 //
evamAdIMs taTEvAnyAn asaMKyAtum ihotsahe /
avatAro hy ajasyeha mATuraH sAMpratas tv ayam // BrP_180.39 //
iti sA sAttvikI mUrtir avatAraM karoti ca /
pradyumneti samAKyAtA rakzAkarmaRy avasTitA // BrP_180.40 //
devatve 'Ta manuzyatve tiryagyonO ca saMsTitA /
gfhRAti tatsvaBAvaS ca vAsudevecCayA sadA // BrP_180.41 //
dadAty aBimatAn kAmAn pUjitA sA dvijottamAH /
evaM mayA samAKyAtaH kftakftyo 'pi yaH praBuH /
mAnuzatvaM gato vizRuH SfRuDvaM cottaraM punaH // BrP_180.42 //
{vyAsa uvAca: }
SfRuDvaM muniSArdUlAH pravakzyAmi samAsataH /
avatAraM hareS cAtra BArAvataraRecCayA // BrP_181.1 //
yadA yadA tv aDarmasya vfdDir Bavati Bo dvijAH /
DarmaS ca hrAsam aByeti tadA devo janArdanaH // BrP_181.2 //
avatAraM karoty atra dviDA kftvAtmanas tanum /
sADUnAM rakzaRArTAya DarmasaMsTApanAya ca // BrP_181.3 //
duzwAnAM nigrahArTAya anyezAM ca suradvizAm /
prajAnAM rakzaRArTAya jAyate 'sO yuge yuge // BrP_181.4 //
purA kila mahI viprA BUriBArAvapIqitA /
jagAma DaraRI merO samAje tridivOkasAm // BrP_181.5 //
sabrahmakAn surAn sarvAn praRipatyATa medinI /
kaTayAm Asa tat sarvaM KedAt karuRaBAziRI // BrP_181.6 //
{DaraRy uvAca: }
agniH suvarRasya gurur gavAM sUryo 'paro guruH /
mamApy aKilalokAnAM vandyo nArAyaRo guruH // BrP_181.7 //
tatsAMpratam ime dEtyAH kAlanemipurogamAH /
martyalokaM samAgamya bADante 'harniSaM prajAH // BrP_181.8 //
kAlanemir hato yo 'sO vizRunA praBavizRunA /
ugrasenasutaH kaMsaH saMBUtaH sumahAsuraH // BrP_181.9 //
arizwo DenukaH keSI pralambo narakas taTA /
sundo 'suras taTAtyugro bARaS cApi baleH sutaH // BrP_181.10 //
taTAnye ca mahAvIryA nfpARAM Bavanezu ye /
samutpannA durAtmAnas tAn na saMKyAtum utsahe // BrP_181.11 //
akzOhiRyo hi bahulA divyamUrtiDftAH surAH /
mahAbalAnAM dfptAnAM dEtyendrARAM mamopari // BrP_181.12 //
tadBUriBArapIqArtA na Saknomy amareSvarAH /
viBartum AtmAnam aham iti vijYApayAmi vaH // BrP_181.13 //
kriyatAM tan mahABAgA mama BArAvatAraRam /
yaTA rasAtalaM nAhaM gacCeyam ativihvalA // BrP_181.14 //
{vyAsa uvAca: }
ity AkarRya DarAvAkyam aSezEs tridaSEs tataH /
Buvo BArAvatArArTaM brahmA prAha ca coditaH // BrP_181.15 //
{brahmovAca: }
yad Aha vasuDA sarvaM satyam etad divOkasaH /
ahaM Bavo BavantaS ca sarvaM nArAyaRAtmakam // BrP_181.16 //
viBUtayas tu yAs tasya tAsAm eva parasparam /
ADikyaM nyUnatA bADya- bADakatvena vartate // BrP_181.17 //
tad AgacCata gacCAmaH kzIrAbDes tawam uttamam /
tatrArADya hariM tasmE sarvaM vijYApayAma vE // BrP_181.18 //
sarvadEva jagatyarTe sa sarvAtmA jaganmayaH /
svalpAMSenAvatIryorvyAM Darmasya kurute sTitim // BrP_181.19 //
{vyAsa uvAca: }
ity uktvA prayayO tatra saha devEH pitAmahaH /
samAhitamanA BUtvA tuzwAva garuqaDvajam // BrP_181.20 //
{brahmovAca: }
namo namas te 'stu sahasramUrte BrP_181.21a
sahasrabAho bahuvaktrapAda BrP_181.21b
namo namas te jagataH pravftti BrP_181.21c
vinASasaMsTAnaparAprameya BrP_181.21d
sUkzmAtisUkzmaM ca bfhatpramARaM BrP_181.22a
garIyasAm apy atigOravAtman BrP_181.22b
praDAnabudDIndriyavAkpraDAna BrP_181.22c
mUlAparAtman Bagavan prasIda BrP_181.22d
ezA mahI deva mahIprasUtEr BrP_181.23a
mahAsurEH pIqitaSElabanDA BrP_181.23b
parAyaRaM tvAM jagatAm upEti BrP_181.23c
BArAvatArArTam apArapAram BrP_181.23d
ete vayaM vftraripus taTAyaM BrP_181.24a
nAsatyadasrO varuRas taTEzaH BrP_181.24b
ime ca rudrA vasavaH sasUryAH BrP_181.24c
samIraRAgnipramuKAs taTAnye BrP_181.24d
surAH samastAH suranATa kAryam BrP_181.25a
eBir mayA yac ca tad ISa sarvam BrP_181.25b
AjYApayAjYAM pratipAlayantas BrP_181.25c
tavEva tizWAma sadAstadozAH BrP_181.25d
{vyAsa uvAca: }
evaM saMstUyamAnas tu BagavAn parameSvaraH /
ujjahArAtmanaH keSO sitakfzRO dvijottamAH // BrP_181.26 //
uvAca ca surAn etO matkeSO vasuDAtale /
avatIrya Buvo BAra- kleSahAniM karizyataH // BrP_181.27 //
surAS ca sakalAH svAMSEr avatIrya mahItale /
kurvantu yudDam unmattEH pUrvotpannEr mahAsurEH // BrP_181.28 //
tataH kzayam aSezAs te dEteyA DaraRItale /
prayAsyanti na saMdeho nAnAyuDavicUrRitAH // BrP_181.29 //
vasudevasya yA patnI devakI devatopamA /
tasyA garBo 'zwamo 'yaM tu matkeSo BavitA surAH // BrP_181.30 //
avatIrya ca tatrAyaM kaMsaM GAtayitA Buvi /
kAlanemisamudBUtam ity uktvAntardaDe hariH // BrP_181.31 //
adfSyAya tatas te 'pi praRipatya mahAtmane /
merupfzWaM surA jagmur avateruS ca BUtale // BrP_181.32 //
kaMsAya cAzwamo garBo devakyA DaraRItale /
BavizyatIty Acacakze BagavAn nArado muniH // BrP_181.33 //
kaMso 'pi tad upaSrutya nAradAt kupitas tataH /
devakIM vasudevaM ca gfhe guptAv aDArayat // BrP_181.34 //
jAtaM jAtaM ca kaMsAya tenEvoktaM yaTA purA /
taTEva vasudevo 'pi putram arpitavAn dvijAH // BrP_181.35 //
hiraRyakaSipoH putrAH zaqgarBA iti viSrutAH /
vizRuprayuktA tAn nidrA kramAd garBe nyayojayat // BrP_181.36 //
yoganidrA mahAmAyA vEzRavI mohitaM yayA /
avidyayA jagat sarvaM tAm Aha BagavAn hariH // BrP_181.37 //
{vizRur uvAca: }
gacCa nidre mamAdeSAt pAtAlatalasaMSrayAn /
ekEkaSyena zaqgarBAn devakIjaWare naya // BrP_181.38 //
hatezu tezu kaMsena SezAKyo 'MSas tato 'naGaH /
aMSAMSenodare tasyAH saptamaH saMBavizyati // BrP_181.39 //
gokule vasudevasya BAryA vE rohiRI sTitA /
tasyAH prasUtisamaye garBo neyas tvayodaram // BrP_181.40 //
saptamo BojarAjasya BayAd roDoparoDataH /
devakyAH patito garBa iti loko vadizyati // BrP_181.41 //
garBasaMkarzaRAt so 'Ta loke saMkarzaReti vE /
saMjYAm avApsyate vIraH SvetAdriSiKaropamaH // BrP_181.42 //
tato 'haM saMBavizyAmi devakIjaWare SuBe /
garBe tvayA yaSodAyA gantavyam avilambitam // BrP_181.43 //
prAvfwkAle ca naBasi kfzRAzwamyAm ahaM niSi /
utpatsyAmi navamyAM ca prasUtiM tvam avApsyasi // BrP_181.44 //
yaSodASayane mAM tu devakyAs tvAm anindite /
macCaktipreritamatir vasudevo nayizyati // BrP_181.45 //
kaMsaS ca tvAm upAdAya devi SElaSilAtale /
prakzepsyaty antarikze ca tvaM sTAnaM samavApsyasi // BrP_181.46 //
tatas tvAM SataDA SakraH praRamya mama gOravAt /
praRipAtAnataSirA BaginItve grahIzyati // BrP_181.47 //
tataH SumBaniSumBAdIn hatvA dEtyAn sahasraSaH /
sTAnEr anekEH pfTivIm aSezAM maRqayizyasi // BrP_181.48 //
tvaM BUtiH saMnatiH kIrtiH kAntir vE pfTivI DftiH /
lajjA puzwir uzA yA ca kAcid anyA tvam eva sA // BrP_181.49 //
ye tvAm Aryeti durgeti vedagarBe 'mbiketi ca /
Badreti BadrakAlIti kzemyA kzemaMkarIti ca // BrP_181.50 //
prAtaS cEvAparAhRe ca stozyanty AnamramUrtayaH /
tezAM hi vAYCitaM sarvaM matprasAdAd Bavizyati // BrP_181.51 //
surAmAMsopahArEs tu BakzyaBojyES ca pUjitA /
nfRAm aSezakAmAMs tvaM prasannAyAM pradAsyasi // BrP_181.52 //
te sarve sarvadA BadrA matprasAdAd asaMSayam /
asaMdigDaM Bavizyanti gacCa devi yaToditam // BrP_181.53 //
{vyAsa uvAca: }
yaToktaM sA jagadDAtrI devadevena vE purA /
zaqgarBagarBavinyAsaM cakre cAnyasya karzaRam // BrP_182.1 //
saptame rohiRIM prApte garBe garBe tato hariH /
lokatrayopakArAya devakyAH praviveSa vE // BrP_182.2 //
yoganidrA yaSodAyAs tasminn eva tato dine /
saMBUtA jaWare tadvad yaToktaM paramezWinA // BrP_182.3 //
tato grahagaRaH samyak pracacAra divi dvijAH /
vizRor aMSe mahIM yAta ftavo 'py aBavaY SuBAH // BrP_182.4 //
notsehe devakIM drazwuM kaScid apy atitejasA /
jAjvalyamAnAM tAM dfzwvA manAMsi kzoBam AyayuH // BrP_182.5 //
adfzwAM puruzEH strIBir devakIM devatAgaRAH /
biBrARAM vapuzA vizRuM tuzwuvus tAm aharniSam // BrP_182.6 //
{devA UcuH: }
tvaM svAhA tvaM svaDA vidyA suDA tvaM jyotir eva ca /
tvaM sarvalokarakzArTam avatIrRA mahItale // BrP_182.7 //
prasIda devi sarvasya jagatas tvaM SuBaM kuru /
prItyarTaM DArayeSAnaM DftaM yenAKilaM jagat // BrP_182.8 //
{vyAsa uvAca: }
evaM saMstUyamAnA sA devEr devam aDArayat /
garBeRa puRqarIkAkzaM jagatAM trARakAraRam // BrP_182.9 //
tato 'Kilajagatpadma- boDAyAcyutaBAnunA /
devakyAH pUrvasaMDyAyAm AvirBUtaM mahAtmanA // BrP_182.10 //
maDyarAtre 'KilADAre jAyamAne janArdane /
mandaM jagarjur jaladAH puzpavfzwimucaH surAH // BrP_182.11 //
PullendIvarapattrABaM caturbAhum udIkzya tam /
SrIvatsavakzasaM jAtaM tuzwAvAnakadunduBiH // BrP_182.12 //
aBizwUya ca taM vAgBiH prasannABir mahAmatiH /
vijYApayAm Asa tadA kaMsAd BIto dvijottamAH // BrP_182.13 //
{vasudeva uvAca: }
jYAto 'si devadeveSa SaNKacakragadADara /
divyaM rUpam idaM deva prasAdenopasaMhara // BrP_182.14 //
adyEva deva kaMso 'yaM kurute mama yAtanAm /
avatIrRam iti jYAtvA tvAm asmin mandire mama // BrP_182.15 //
{devaky uvAca: }
yo 'nantarUpo 'KilaviSvarUpo BrP_182.16a
garBe 'pi lokAn vapuzA biBarti BrP_182.16b
prasIdatAm eza sa devadevaH BrP_182.16c
svamAyayAvizkftabAlarUpaH BrP_182.16d
upasaMhara sarvAtman rUpam etac caturBujam /
jAnAtu mAvatAraM te kaMso 'yaM ditijAntaka // BrP_182.17 //
{SrIBagavAn uvAca: }
stuto 'haM yat tvayA pUrvaM putrArTinyA tad adya te /
saPalaM devi saMjAtaM jAto 'haM yat tavodarAt // BrP_182.18 //
{vyAsa uvAca: }
ity uktvA BagavAMs tUzRIM baBUva munisattamAH /
vasudevo 'pi taM rAtrAv AdAya prayayO bahiH // BrP_182.19 //
mohitAS cABavaMs tatra rakziRo yoganidrayA /
maTurAdvArapAlAS ca vrajaty AnakadunduBO // BrP_182.20 //
varzatAM jaladAnAM ca tat toyam ulbaRaM niSi /
saMCAdya taM yayO SezaH PaREr AnakadunduBim // BrP_182.21 //
yamunAM cAtigamBIrAM nAnAvartaSatAkulAm /
vasudevo vahan vizRuM jAnumAtravahAM yayO // BrP_182.22 //
kaMsasya karam AdAya tatrEvAByAgatAMs tawe /
nandAdIn gopavfdDAMS ca yamunAyAM dadarSa saH // BrP_182.23 //
tasmin kAle yaSodApi mohitA yoganidrayA /
tAm eva kanyAM munayaH prAsUta mohite jane // BrP_182.24 //
vasudevo 'pi vinyasya bAlam AdAya dArikAm /
yaSodASayane tUrRam AjagAmAmitadyutiH // BrP_182.25 //
dadarSa ca vibudDvA sA yaSodA jAtam Atmajam /
nIlotpaladalaSyAmaM tato 'tyarTaM mudaM yayO // BrP_182.26 //
AdAya vasudevo 'pi dArikAM nijamandiram /
devakISayane nyasya yaTApUrvam atizWata // BrP_182.27 //
tato bAlaDvaniM SrutvA rakziRaH sahasotTitAH /
kaMsam AvedayAm Asur devakIprasavaM dvijAH // BrP_182.28 //
kaMsas tUrRam upetyEnAM tato jagrAha bAlikAm /
muYca muYceti devakyA- sannakaRWaM nivAritaH // BrP_182.29 //
cikzepa ca SilApfzWe sA kziptA viyati sTitim /
avApa rUpaM ca mahat sAyuDAzwamahABujam /
prajahAsa taTEvoccEH kaMsaM ca ruzitAbravIt // BrP_182.30 //
{yogamAyovAca: }
kiM mayAkziptayA kaMsa jAto yas tvAM hanizyati /
sarvasvaBUto devAnAm AsIn mftyuH purA sa te /
tad etat saMpraDAryASu kriyatAM hitam AtmanaH // BrP_182.31 //
{vyAsa uvAca: }
ity uktvA prayayO devI divyasragganDaBUzaRA /
paSyato BojarAjasya stutA sidDEr vihAyasA // BrP_182.32 //
{vyAsa uvAca: }
kaMsas tv aTodvignamanAH prAha sarvAn mahAsurAn /
pralambakeSipramuKAn AhUyAsurapuMgavAn // BrP_183.1 //
{kaMsa uvAca: }
he pralamba mahAbAho keSin Denuka pUtane /
arizwAdyEs taTA cAnyEH SrUyatAM vacanaM mama // BrP_183.2 //
mAM hantum amarEr yatnaH kftaH kila durAtmaBiH /
madvIryatApitAn vIrAn na tv etAn gaRayAmy aham // BrP_183.3 //
AScaryaM kanyayA coktaM jAyate dEtyapuMgavAH /
hAsyaM me jAyate vIrAs tezu yatnaparezv api // BrP_183.4 //
taTApi Kalu duzwAnAM tezAm apy aDikaM mayA /
apakArAya dEtyendrA yatanIyaM durAtmanAm // BrP_183.5 //
utpannaS cApi mftyur me BUtaBavyaBavatpraBuH /
ity etad bAlikA prAha devakIgarBasaMBavA // BrP_183.6 //
tasmAd bAlezu paramo yatnaH kAryo mahItale /
yatrodriktaM balaM bAle sa hantavyaH prayatnataH // BrP_183.7 //
{vyAsa uvAca: }
ity AjYApyAsurAn kaMsaH praviSyAtmagfhaM tataH /
uvAca vasudevaM ca devakIm aviroDataH // BrP_183.8 //
{kaMsa uvAca: }
yuvayor GAtitA garBA vfTEvEte mayADunA /
ko 'py anya eva nASAya bAlo mama samudgataH // BrP_183.9 //
tad alaM paritApena nUnaM yad BAvino hi te /
arBakA yuvayoH ko vA Ayuzo 'nte na hanyate // BrP_183.10 //
{vyAsa uvAca: }
ity ASvAsya vimucyEva kaMsas tO paritozya ca /
antargfhaM dvijaSrezWAH praviveSa punaH svakam // BrP_183.11 //
{vyAsa uvAca: }
vimukto vasudevo 'pi nandasya SakawaM gataH /
prahfzwaM dfzwavAn nandaM putro jAto mameti vE // BrP_184.1 //
vasudevo 'pi taM prAha dizwyA dizwyeti sAdaram /
vArDake 'pi samutpannas tanayo 'yaM tavADunA // BrP_184.2 //
datto hi vArzikaH sarvo BavadBir nfpateH karaH /
yadarTam Agatas tasmAn nAtra sTeyaM mahAtmanA // BrP_184.3 //
yadarTam AgataH kAryaM tan nizpannaM kim Asyate /
BavadBir gamyatAM nanda tac CIGraM nijagokulam // BrP_184.4 //
mamApi bAlakas tatra rohiRIprasavo hi yaH /
sa rakzaRIyo BavatA yaTAyaM tanayo nijaH // BrP_184.5 //
{vyAsa uvAca: }
ity uktAH prayayur gopA nandagopapurogamAH /
SakawAropitEr BARqEH karaM dattvA mahAbalAH // BrP_184.6 //
vasatAM gokule tezAM pUtanA bAlaGAtinI /
suptaM kfzRam upAdAya rAtrO ca pradadO stanam // BrP_184.7 //
yasmE yasmE stanaM rAtrO pUtanA saMprayacCati /
tasya tasya kzaRenANgaM bAlakasyopahanyate // BrP_184.8 //
kfzRas tasyAH stanaM gAQaM karAByAm atipIqitam /
gfhItvA prARasahitaM papO kroDasamanvitaH // BrP_184.9 //
sA vimuktamahArAvA vicCinnasnAyubanDanA /
papAta pUtanA BUmO mriyamARAtiBIzaRA // BrP_184.10 //
tannAdaSrutisaMtrAsAd vibudDAs te vrajOkasaH /
dadfSuH pUtanotsaNge kfzRaM tAM ca nipAtitAm // BrP_184.11 //
AdAya kfzRaM saMtrastA yaSodA ca tato dvijAH /
gopucCaBrAmaRAdyES ca bAladozam apAkarot // BrP_184.12 //
gopurIzam upAdAya nandagopo 'pi mastake /
kfzRasya pradadO rakzAM kurvann idam udErayat // BrP_184.13 //
{nandagopa uvAca: }
rakzatu tvAm aSezARAM BUtAnAM praBavo hariH /
yasya nABisamudBUtAt paNkajAd aBavaj jagat // BrP_184.14 //
yena daMzwrAgraviDftA DArayaty avanI jagat /
varAharUpaDfg devaH sa tvAM rakzatu keSavaH // BrP_184.15 //
guhyaM sa jaWaraM vizRur jaNGApAdO janArdanaH /
vAmano rakzatu sadA BavantaM yaH kzaRAd aBUt // BrP_184.16 //
trivikramakramAkrAnta- trElokyasPuradAyuDaH /
Siras te pAtu govindaH kaRWaM rakzatu keSavaH // BrP_184.17 //
muKabAhU prabAhU ca manaH sarvendriyARi ca /
rakzatv avyAhatESvaryas tava nArAyaRo 'vyayaH // BrP_184.18 //
tvAM dikzu pAtu vEkuRWo vidikzu maDusUdanaH /
hfzIkeSo 'mbare BUmO rakzatu tvAM mahIDaraH // BrP_184.19 //
{vyAsa uvAca: }
evaM kftasvastyayano nandagopena bAlakaH /
SAyitaH SakawasyADo bAlaparyaNkikAtale // BrP_184.20 //
te ca gopA mahad dfzwvA pUtanAyAH kalevaram /
mftAyAH paramaM trAsaM vismayaM ca tadA yayuH // BrP_184.21 //
kadAcic CakawasyADaH SayAno maDusUdanaH /
cikzepa caraRAv UrDvaM stanArTI praruroda ca // BrP_184.22 //
tasya pAdaprahAreRa SakawaM parivartitam /
viDvastaBARqakumBaM tad viparItaM papAta vE // BrP_184.23 //
tato hAhAkftaH sarvo gopagopIjano dvijAH /
AjagAma tadA jYAtvA bAlam uttAnaSAyinam // BrP_184.24 //
gopAH keneti jagaduH SakawaM parivartitam /
tatrEva bAlakAH procur bAlenAnena pAtitam // BrP_184.25 //
rudatA dfzwam asmABiH pAdavikzepatAqitam /
SakawaM parivfttaM vE nEtad anyasya cezwitam // BrP_184.26 //
tataH punar atIvAsan gopA vismitacetasaH /
nandagopo 'pi jagrAha bAlam atyantavismitaH // BrP_184.27 //
yaSodA vismayArUQA BagnaBARqakapAlakam /
SakawaM cArcayAm Asa daDipuzpaPalAkzatEH // BrP_184.28 //
gargaS ca gokule tatra vasudevapracoditaH /
pracCanna eva gopAnAM saMskAram akarot tayoH // BrP_184.29 //
jyezWaM ca rAmam ity Aha kfzRaM cEva taTAparam /
gargo matimatAM SrezWo nAma kurvan mahAmatiH // BrP_184.30 //
alpenEva hi kAlena vijYAtO tO mahAbalO /
GfzwajAnukarO viprA baBUvatur uBAv api // BrP_184.31 //
karIzaBasmadigDANgO BramamARAv itas tataH /
na nivArayituM SaktA yaSodA tO na rohiRI // BrP_184.32 //
govAwamaDye krIqantO vatsavAwagatO punaH /
tadaharjAtagovatsa- pucCAkarzaRatatparO // BrP_184.33 //
yadA yaSodA tO bAlAv ekasTAnacarAv uBO /
SaSAka no vArayituM krIqantAv aticaYcalO // BrP_184.34 //
dAmnA badDvA tadA maDye nibabanDa ulUKale /
kfzRam aklizwakarmARam Aha cedam amarzitA // BrP_184.35 //
{yaSodovAca: }
yadi Sakto 'si gacCa tvam aticaYcalacezwita //* BrP_184.36 //
{vyAsa uvAca: }
ity uktvA ca nijaM karma sA cakAra kuwumbinI /
vyagrAyAm aTa tasyAM sa karzamARa ulUKalam // BrP_184.37 //
yamalArjunayor maDye jagAma kamalekzaRaH /
karzatA vfkzayor maDye tiryag evam ulUKalam // BrP_184.38 //
BagnAv uttuNgaSAKAgrO tena tO yamalArjunO /
tataH kawakawASabda- samAkarRanakAtaraH // BrP_184.39 //
AjagAma vrajajano dadfSe ca mahAdrumO /
BagnaskanDO nipAtitO BagnaSAKO mahItale // BrP_184.40 //
dadarSa cAlpadantAsyaM smitahAsaM ca bAlakam /
tayor maDyagataM badDaM dAmnA gAQaM taTodare // BrP_184.41 //
tataS ca dAmodaratAM sa yayO dAmabanDanAt /
gopavfdDAs tataH sarve nandagopapurogamAH // BrP_184.42 //
mantrayAm Asur udvignA mahotpAtAtiBIravaH /
sTAneneha na naH kAryaM vrajAmo 'nyan mahAvanam // BrP_184.43 //
utpAtA bahavo hy atra dfSyante nASahetavaH /
pUtanAyA vinASaS ca Sakawasya viparyayaH // BrP_184.44 //
vinA vAtAdidozeRa drumayoH patanaM taTA /
vfndAvanam itaH sTAnAt tasmAd gacCAma mA ciram // BrP_184.45 //
yAvad BOmamahotpAta- dozo nABiBaved vrajam /
iti kftvA matiM sarve gamane te vrajOkasaH // BrP_184.46 //
UcuH svaM svaM kulaM SIGraM gamyatAM mA vilambyatAm /
tataH kzaRena prayayuH SakawEr goDanEs taTA // BrP_184.47 //
yUTaSo vatsapAlIS ca kAlayanto vrajOkasaH /
sarvAvayavanirDUtaM kzaRamAtreRa tat tadA // BrP_184.48 //
kAkakAkIsamAkIrRaM vrajasTAnam aBUd dvijAH /
vfndAvanaM BagavatA kfzRenAklizwakarmaRA // BrP_184.49 //
SuBena manasA DyAtaM gavAM vfdDim aBIpsatA /
tatas tatrAtirukze 'pi DarmakAle dvijottamAH // BrP_184.50 //
prAvfwkAla ivABUc ca navaSazpaM samantataH /
sa samAvAsitaH sarvo vrajo vfndAvane tataH // BrP_184.51 //
SakawIvAwaparyanta- candrArDAkArasaMsTitiH /
vatsabAlO ca saMvfttO rAmadAmodarO tataH // BrP_184.52 //
tatra sTitO tO ca gozWe ceratur bAlalIlayA /
barhipattrakftApIqO vanyapuzpAvataMsakO // BrP_184.53 //
gopaveRukftAtodya- pattravAdyakftasvanO /
kAkapakzaDarO bAlO kumArAv iva pAvakO // BrP_184.54 //
hasantO ca ramantO ca ceratus tan mahad vanam /
kvacid DasantAv anyonyaM krIqamAnO taTA parEH // BrP_184.55 //
gopaputrEH samaM vatsAMS cArayantO viceratuH /
kAlena gacCatA tO tu saptavarzO baBUvatuH // BrP_184.56 //
sarvasya jagataH pAlO vatsapAlO mahAvraje /
prAvfwkAlas tato 'tIva meGOGasTagitAmbaraH // BrP_184.57 //
baBUva vAriDArABir EkyaM kurvan diSAm iva /
prarUQanavapuzpAQyA SakragopavftA mahI // BrP_184.58 //
yaTA mArakate vAsIt padmarAgaviBUzitA /
Uhur unmArgagAmIni nimnagAmBAMsi sarvataH // BrP_184.59 //
manAMsi durvinItAnAM prApya lakzmIM navAm iva /
vikAle ca yaTAkAmaM vrajam etya mahAbalO /
gopEH samAnEH sahitO cikrIqAte 'marAv iva // BrP_184.60 //
{vyAsa uvAca: }
ekadA tu vinA rAmaM kfzRo vfndAvanaM yayO /
vicacAra vfto gopEr vanyapuzpasragujjvalaH // BrP_185.1 //
sa jagAmATa kAlindIM lolakallolaSAlinIm /
tIrasaMlagnaPenOGEr hasantIm iva sarvataH // BrP_185.2 //
tasyAM cAtimahABImaM vizAgnikaRadUzitam /
hradaM kAlIyanAgasya dadarSAtiviBIzaRam // BrP_185.3 //
vizAgninA visaratA dagDatIramahAtarum /
vAtAhatAmbuvikzepa- sparSadagDavihaMgamam // BrP_185.4 //
tam atIva mahArOdraM mftyuvaktram ivAparam /
vilokya cintayAm Asa BagavAn maDusUdanaH // BrP_185.5 //
asmin vasati duzwAtmA kAlIyo 'sO vizAyuDaH /
yo mayA nirjitas tyaktvA duzwo nazwaH payoniDO // BrP_185.6 //
teneyaM dUzitA sarvA yamunA sAgaraMgamA /
na narEr goDanEr vApi tfzArtEr upaBujyate // BrP_185.7 //
tad asya nAgarAjasya kartavyo nigraho mayA /
nityatrastAH suKaM yena careyur vrajavAsinaH // BrP_185.8 //
etadarTaM nfloke 'sminn avatAro mayA kftaH /
yad ezAm utpaTasTAnAM kAryA SAstir durAtmanAm // BrP_185.9 //
tad etan nAtidUrasTaM kadambam uruSAKinam /
aDiruhyotpatizyAmi hrade 'smiY jIvanASinaH // BrP_185.10 //
{vyAsa uvAca: }
itTaM vicintya badDvA ca gAQaM parikaraM tataH /
nipapAta hrade tatra sarparAjasya vegataH // BrP_185.11 //
tenApi patatA tatra kzoBitaH sa mahAhradaH /
atyarTadUrajAtAMS ca tAMS cAsiYcan mahIruhAn // BrP_185.12 //
te 'hiduzwavizajvAlA- taptAmbutapanokzitAH /
jajvaluH pAdapAH sadyo jvAlAvyAptadigantarAH // BrP_185.13 //
AsPowayAm Asa tadA kfzRo nAgahradaM BujEH /
tacCabdaSravaRAc cATa nAgarAjo 'ByupAgamat // BrP_185.14 //
AtAmranayanaH kopAd vizajvAlAkulEH PaREH /
vfto mahAvizES cAnyEr aruREr anilASanEH // BrP_185.15 //
nAgapatnyaS ca SataSo hArihAropaSoBitAH /
prakampitatanUtkzepa- calatkuRqalakAntayaH // BrP_185.16 //
tataH pravezwitaH sarpEH sa kfzRo BogabanDanEH /
dadaMSuS cApi te kfzRaM vizajvAlAvilEr muKEH // BrP_185.17 //
taM tatra patitaM dfzwvA nAgaBoganipIqitam /
gopA vrajam upAgatya cukruSuH SokalAlasAH // BrP_185.18 //
{gopA UcuH: }
eza kfzRo gato moha- magno vE kAliye hrade /
Bakzyate sarparAjena tad AgacCata mA ciram // BrP_185.19 //
{vyAsa uvAca: }
etac CrutvA tato gopA vajrapAtopamaM vacaH /
gopyaS ca tvaritA jagmur yaSodApramuKA hradam // BrP_185.20 //
hA hA kvAsAv iti jano gopInAm ativihvalaH /
yaSodayA samaM BrAnto drutaH prasKalito yayO // BrP_185.21 //
nandagopaS ca gopAS ca rAmaS cAdButavikramaH /
tvaritaM yamunAM jagmuH kfzRadarSanalAlasAH // BrP_185.22 //
dadfSuS cApi te tatra sarparAjavaSaMgatam /
nizprayatnaM kftaM kfzRaM sarpaBogena vezwitam // BrP_185.23 //
nandagopaS ca niScezwaH paSyan putramuKaM BfSam /
yaSodA ca mahABAgA baBUva munisattamAH // BrP_185.24 //
gopyas tv anyA rudatyaS ca dadfSuH SokakAtarAH /
procuS ca keSavaM prItyA BayakAtaragadgadam // BrP_185.25 //
sarvA yaSodayA sArDaM viSAmo 'tra mahAhrade /
nAgarAjasya no gantum asmAkaM yujyate vraje // BrP_185.26 //
divasaH ko vinA sUryaM vinA candreRa kA niSA /
vinA dugDena kA gAvo vinA kfzRena ko vrajaH /
vinAkftA na yAsyAmaH kfzRenAnena gokulam // BrP_185.27 //
{vyAsa uvAca: }
iti gopIvacaH SrutvA rOhiReyo mahAbalaH /
uvAca gopAn viDurAn vilokya stimitekzaRaH // BrP_185.28 //
nandaM ca dInam atyarTaM nyastadfzwiM sutAnane /
mUrCAkulAM yaSodAM ca kfzRamAhAtmyasaMjYayA // BrP_185.29 //
{balarAma uvAca: }
kim ayaM devadeveSa BAvo 'yaM mAnuzas tvayA /
vyajyate svaM tam AtmAnaM kim anyaM tvaM na vetsi yat // BrP_185.30 //
tvam asya jagato nABiH surARAm eva cASrayaH /
kartApahartA pAtA ca trElokyaM tvaM trayImayaH // BrP_185.31 //
atrAvatIrRayoH kfzRa gopA eva hi bAnDavAH /
gopyaS ca sIdataH kasmAt tvaM banDUn samupekzase // BrP_185.32 //
darSito mAnuzo BAvo darSitaM bAlacezwitam /
tad ayaM damyatAM kfzRa durAtmA daSanAyuDaH // BrP_185.33 //
{vyAsa uvAca: }
iti saMsmAritaH kfzRaH smitaBinnOzWasaMpuwaH /
AsPAlya mocayAm Asa svaM dehaM BogabanDanAt // BrP_185.34 //
AnAmya cApi hastAByAm uBAByAM maDyamaM PaRam /
Aruhya BugnaSirasaH prananartoruvikramaH // BrP_185.35 //
vraRAH PaRe 'BavaMs tasya kfzRasyANGrivikuwwanEH /
yatronnatiM ca kurute nanAmAsya tataH SiraH // BrP_185.36 //
mUrCAm upAyayO BrAntyA nAgaH kfzRasya kuwwanEH /
daRqapAtanipAtena vavAma ruDiraM bahu // BrP_185.37 //
taM nirBugnaSirogrIvam AsyaprasrutaSoRitam /
vilokya SaraRaM jagmus tatpatnyo maDusUdanam // BrP_185.38 //
{nAgapatnya UcuH: }
jYAto 'si devadeveSa sarveSas tvam anuttama /
paraM jyotir acintyaM yat tadaMSaH parameSvaraH // BrP_185.39 //
na samarTAH sura stotuM yam ananyaBavaM praBum /
svarUpavarRanaM tasya kaTaM yozit karizyati // BrP_185.40 //
yasyAKilamahIvyoma- jalAgnipavanAtmakam /
brahmARqam alpakAMSAMSaH stozyAmas taM kaTaM vayam // BrP_185.41 //
tataH kuru jagatsvAmin prasAdam avasIdataH /
prARAMs tyajati nAgo 'yaM BartfBikzA pradIyatAm // BrP_185.42 //
{vyAsa uvAca: }
ity ukte tABir ASvAsya klAntadeho 'pi pannagaH /
prasIda devadeveti prAha vAkyaM SanEH SanEH // BrP_185.43 //
{kAlIya uvAca: }
tavAzwaguRam ESvaryaM nATa svABAvikaM param /
nirastAtiSayaM yasya tasya stozyAmi kiM nv aham // BrP_185.44 //
tvaM paras tvaM parasyAdyaH paraM tvaM tatparAtmakam /
parasmAt paramo yas tvaM tasya stozyAmi kiM nv aham // BrP_185.45 //
yaTAhaM BavatA sfzwo jAtyA rUpeRa ceSvaraH /
svaBAvena ca saMyuktas taTedaM cezwitaM mayA // BrP_185.46 //
yady anyaTA pravarteya devadeva tato mayi /
nyAyyo daRqanipAtas te tavEva vacanaM yaTA // BrP_185.47 //
taTApi yaM jagatsvAmI daRqaM pAtitavAn mayi /
sa soQo 'yaM varo daRqas tvatto nAnyo 'stu me varaH // BrP_185.48 //
hatavIryo hatavizo damito 'haM tvayAcyuta /
jIvitaM dIyatAm ekam AjYApaya karomi kim // BrP_185.49 //
{SrIBagavAn uvAca: }
nAtra sTeyaM tvayA sarpa kadAcid yamunAjale /
saBftyaparivAras tvaM samudrasalilaM vraja // BrP_185.50 //
matpadAni ca te sarpa dfzwvA mUrDani sAgare /
garuqaH pannagaripus tvayi na praharizyati // BrP_185.51 //
{vyAsa uvAca: }
ity uktvA sarparAjAnaM mumoca BagavAn hariH /
praRamya so 'pi kfzRAya jagAma payasAM niDim // BrP_185.52 //
paSyatAM sarvaBUtAnAM saBftyApatyabanDavaH /
samastaBAryAsahitaH parityajya svakaM hradam // BrP_185.53 //
gate sarpe parizvajya mftaM punar ivAgatam /
gopA mUrDani govindaM sizicur netrajEr jalEH // BrP_185.54 //
kfzRam aklizwakarmARam anye vismitacetasaH /
tuzwuvur muditA gopA dfzwvA SivajalAM nadIm // BrP_185.55 //
gIyamAno 'Ta gopIBiS caritES cArucezwitEH /
saMstUyamAno gopAlEH kfzRo vrajam upAgamat // BrP_185.56 //
{vyAsa uvAca: }
gAH pAlayantO ca punaH sahitO rAmakeSavO /
BramamARO vane tatra ramyaM tAlavanaM gatO // BrP_186.1 //
tac ca tAlavanaM nityaM Denuko nAma dAnavaH /
nfgomAMsakftAhAraH sadADyAste KarAkftiH // BrP_186.2 //
tatra tAlavanaM ramyaM PalasaMpatsamanvitam /
dfzwvA spfhAnvitA gopAH PalAdAne 'bruvan vacaH // BrP_186.3 //
{gopA UcuH: }
he rAma he kfzRa sadA DenukenEva rakzyate /
BUpradeSo yatas tasmAt tyaktAnImAni santi vE // BrP_186.4 //
PalAni paSya tAlAnAM ganDamodayutAni vE /
vayam etAny aBIpsAmaH pAtyantAM yadi rocate // BrP_186.5 //
iti gopakumArARAM SrutvA saMkarzaRo vacaH /
kfzRaS ca pAtayAm Asa Buvi tAlaPalAni vE // BrP_186.6 //
tAlAnAM patatAM Sabdam AkarRyAsurarAw tataH /
AjagAma sa duzwAtmA kopAd dEteyagardaBaH // BrP_186.7 //
padByAm uBAByAM sa tadA paScimAByAM ca taM balI /
jaGAnorasi tAByAM ca sa ca tenApy agfhyata // BrP_186.8 //
gfhItvA BrAmaRenEva cAmbare gatajIvitam /
tasminn eva pracikzepa vegena tfRarAjani // BrP_186.9 //
tataH PalAny anekAni tAlAgrAn nipatan KaraH /
pfTivyAM pAtayAm Asa mahAvAto 'mbudAn iva // BrP_186.10 //
anyAn apy asya vE jYAtIn AgatAn dEtyagardaBAn /
kfzRaS cikzepa tAlAgre balaBadraS ca lIlayA // BrP_186.11 //
kzaRenAlaMkftA pfTvI pakvEs tAlaPalEs tadA /
dEtyagardaBadehES ca munayaH SuSuBe 'Dikam // BrP_186.12 //
tato gAvo nirAbADAs tasmiMs tAlavane dvijAH /
navaSazpaM suKaM cerur yatra Buktam aBUt purA // BrP_186.13 //
{vyAsa uvAca: }
tasmin rAsaBadEteye sAnuje vinipAtite /
sarvagopAlagopInAM ramyaM tAlavanaM baBO // BrP_187.1 //
tatas tO jAtaharzO tu vasudevasutAv uBO /
SuSuBAte mahAtmAnO bAlaSfNgAv ivarzaBO // BrP_187.2 //
cArayantO ca gA dUre vyAharantO ca nAmaBiH /
niyogapASaskanDO tO vanamAlAviBUzitO // BrP_187.3 //
suvarRAYjanacUrRAByAM tadA tO BUzitAmbarO /
mahendrAyuDasaMkASO SvetakfzRAv ivAmbudO // BrP_187.4 //
ceratur lokasidDABiH krIqABir itaretaram /
samastalokanATAnAM nATaBUtO BuvaM gatO // BrP_187.5 //
manuzyaDarmABiratO mAnayantO manuzyatAm /
tajjAtiguRayuktABiH krIqABiS ceratur vanam // BrP_187.6 //
tatas tv AndolikABiS ca niyudDES ca mahAbalO /
vyAyAmaM cakratus tatra kzepaRIyEs taTASmaBiH // BrP_187.7 //
tallipsur asuras tatra uBayo ramamARayoH /
AjagAma pralambAKyo gopavezatirohitaH // BrP_187.8 //
so 'vagAhata niHSaNkaM tezAM maDyamamAnuzaH /
mAnuzaM rUpam AsTAya pralambo dAnavottamaH // BrP_187.9 //
tayoS CidrAntaraprepsur atiSIGram amanyata /
kfzRaM tato rOhiReyaM hantuM cakre manoraTam // BrP_187.10 //
hariRA krIqanaM nAma bAlakrIqanakaM tataH /
prakrIqitAs tu te sarve dvO dvO yugapad utpatan // BrP_187.11 //
SrIdAmnA saha govindaH pralambena taTA balaH /
gopAlEr aparES cAnye gopAlAH saha pupluvuH // BrP_187.12 //
SrIdAmAnaM tataH kfzRaH pralambaM rohiRIsutaH /
jitavAn kfzRapakzIyEr gopEr anyEH parAjitAH // BrP_187.13 //
te vAhayantas tv anyonyaM BARqIraskanDam etya vE /
punar nivfttAs te sarve ye ye tatra parAjitAH // BrP_187.14 //
saMkarzaRaM tu skanDena SIGram utkzipya dAnavaH /
na tasTO prajagAmEva sacandra iva vAridaH // BrP_187.15 //
aSakto vahane tasya saMramBAd dAnavottamaH /
vavfDe sumahAkAyaH prAvfzIva balAhakaH // BrP_187.16 //
saMkarzaRas tu taM dfzwvA dagDaSElopamAkftim /
sragdAmalambABaraRaM mukuwAwopamastakam // BrP_187.17 //
rOdraM SakawacakrAkzaM pAdanyAsacalatkzitim /
hriyamARas tataH kfzRam idaM vacanam abravIt // BrP_187.18 //
{balarAma uvAca: }
kfzRa kfzRa hriye tv eza parvatodagramUrtinA /
kenApi paSya dEtyena gopAlacCadmarUpiRA // BrP_187.19 //
yad atra sAMprataM kAryaM mayA maDunizUdana /
tat kaTyatAM prayAty eza durAtmAtitvarAnvitaH // BrP_187.20 //
{vyAsa uvAca: }
tam Aha rAmaM govindaH smitaBinnOzWasaMpuwaH /
mahAtmA rOhiReyasya balavIryapramARavit // BrP_187.21 //
{kfzRa uvAca: }
kim ayaM mAnuzo BAvo vyaktam evAvalambyate /
sarvAtman sarvaguhyAnAM guhyAd guhyAtmanA tvayA // BrP_187.22 //
smarASezajagadISa kAraRaM kAraRAgraja /
AtmAnam ekaM tadvac ca jagaty ekArRave ca yaH // BrP_187.23 //
BavAn ahaM ca viSvAtmann ekam eva hi kAraRam /
jagato 'sya jagaty arTe BedenAvAM vyavasTitO // BrP_187.24 //
tat smaryatAm ameyAtmaMs tvayAtmA jahi dAnavam /
mAnuzyam evam Alambya banDUnAM kriyatAM hitam // BrP_187.25 //
{vyAsa uvAca: }
iti saMsmArito viprAH kfzRena sumahAtmanA /
vihasya pIqayAm Asa pralambaM balavAn balaH // BrP_187.26 //
muzwinA cAhan mUrDni kopasaMraktalocanaH /
tena cAsya prahAreRa bahir yAte vilocane // BrP_187.27 //
sa nizkAsitamastizko muKAc CoRitam udvaman /
nipapAta mahIpfzWe dEtyavaryo mamAra ca // BrP_187.28 //
pralambaM nihataM dfzwvA balenAdButakarmaRA /
prahfzwAs tuzwuvur gopAH sADu sADv iti cAbruvan // BrP_187.29 //
saMstUyamAno rAmas tu gopEr dEtye nipAtite /
pralambe saha kfzRena punar gokulam AyayO // BrP_187.30 //
{vyAsa uvAca: }
tayor viharator evaM rAmakeSavayor vraje /
prAvfqvyatItA vikasat- sarojA cABavac Carat // BrP_187.31 //
vimalAmbaranakzatre kAle cAByAgate vrajam /
dadarSendrotsavAramBa- pravfttAn vrajavAsinaH // BrP_187.32 //
kfzRas tAn utsukAn dfzwvA gopAn utsavalAlasAn /
kOtUhalAd idaM vAkyaM prAha vfdDAn mahAmatiH // BrP_187.33 //
{kfzRa uvAca: }
ko 'yaM Sakramaho nAma yena vo harza AgataH /
prAha taM nandagopaS ca pfcCantam atisAdaram // BrP_187.34 //
{nanda uvAca: }
meGAnAM payasAm ISo devarAjaH SatakratuH /
yena saMcoditA meGA varzanty ambumayaM rasam // BrP_187.35 //
tadvfzwijanitaM sasyaM vayam anye ca dehinaH /
vartayAmopaBuYjAnAs tarpayAmaS ca devatAH // BrP_187.36 //
kzIravatya imA gAvo vatsavatyaS ca nirvftAH /
tena saMvarDitEH sasyEH puzwAs tuzwA Bavanti vE // BrP_187.37 //
nAsasyA nAnfRA BUmir na buBukzArdito janaH /
dfSyate yatra dfSyante vfzwimanto balAhakAH // BrP_187.38 //
BOmam etat payo goBir Datte sUryasya vAridaH /
parjanyaH sarvalokasya BavAya Buvi varzati // BrP_187.39 //
tasmAt prAvfzi rAjAnaH SakraM sarve mudAnvitAH /
mahe sureSam arGanti vayam anye ca dehinaH // BrP_187.40 //
{vyAsa uvAca: }
nandagopasya vacanaM SrutvetTaM SakrapUjane /
kopAya tridaSendrasya prAha dAmodaras tadA // BrP_187.41 //
{kfzRa uvAca: }
na vayaM kfzikartAro vaRijyAjIvino na ca /
gAvo 'smaddEvataM tAta vayaM vanacarA yataH // BrP_187.42 //
AnvIkzikI trayI vArttA daRqanItis taTAparA /
vidyAcatuzwayaM tv etad vArttAm atra SfRuzva me // BrP_187.43 //
kfzir vaRijyA tadvac ca tftIyaM paSupAlanam /
vidyA hy etA mahABAgA vArttA vfttitrayASrayA // BrP_187.44 //
karzakARAM kfzir vfttiH paRyaM tu paRajIvinAm /
asmAkaM gAH parA vfttir vArttA BedEr iyaM triBiH // BrP_187.45 //
vidyayA yo yayA yuktas tasya sA dEvataM mahat /
sEva pUjyArcanIyA ca sEva tasyopakArikA // BrP_187.46 //
yo 'nyasyAH Palam aSnan vE pUjayaty aparAM naraH /
iha ca pretya cEvAsO tAta nApnoti SoBanam // BrP_187.47 //
pUjyantAM praTitAH sImAH sImAntaM ca punar vanam /
vanAntA girayaH sarve sA cAsmAkaM parA gatiH // BrP_187.48 //
giriyajYas tv ayaM tasmAd goyajYaS ca pravartyatAm /
kim asmAkaM mahendreRa gAvaH SElAS ca devatAH // BrP_187.49 //
mantrayajYaparA viprAH sIrayajYAS ca karzakAH /
girigoyajYaSIlAS ca vayam adrivanASrayAH // BrP_187.50 //
tasmAd govarDanaH SElo BavadBir viviDArhaREH /
arcyatAM pUjyatAM meDyaM paSuM hatvA viDAnataH // BrP_187.51 //
sarvaGozasya saMdohA gfhyantAM mA vicAryatAm /
BojyantAM tena vE viprAs taTAnye cApi vAYCakAH // BrP_187.52 //
tam arcitaM kfte home Bojitezu dvijAtizu /
SaratpuzpakftApIqAH parigacCantu gogaRAH // BrP_187.53 //
etan mama mataM gopAH saMprItyA kriyate yadi /
tataH kftA Bavet prItir gavAm adres taTA mama // BrP_187.54 //
{vyAsa uvAca: }
iti tasya vacaH SrutvA nandAdyAs te vrajOkasaH /
prItyutPullamuKA viprAH sADu sADv ity aTAbruvan // BrP_187.55 //
SoBanaM te mataM vatsa yad etad Bavatoditam /
tat karizyAmy ahaM sarvaM giriyajYaH pravartyatAm // BrP_187.56 //
taTA ca kftavantas te giriyajYaM vrajOkasaH /
daDipAyasamAMsAdyEr daduH SElabaliM tataH // BrP_187.57 //
dvijAMS ca BojayAm AsuH SataSo 'Ta sahasraSaH /
gAvaH SElaM tataS cakrur arcitAs taM pradakziRam // BrP_187.58 //
vfzaBAS cABinardantaH satoyA jaladA iva /
girimUrDani govindaH SElo 'ham iti mUrtimAn // BrP_187.59 //
buBuje 'nnaM bahuviDaM gopavaryAhftaM dvijAH /
kfzRas tenEva rUpeRa gopEH saha gireH SiraH // BrP_187.60 //
aDiruhyArcayAm Asa dvitIyAm Atmanas tanum /
antarDAnaM gate tasmin gopA labDvA tato varAn /
kftvA girimahaM gozWaM nijam aByAyayuH punaH // BrP_187.61 //
{vyAsa uvAca: }
mahe pratihate Sakro BfSaM kopasamanvitaH /
saMvartakaM nAma gaRaM toyadAnAm aTAbravIt // BrP_188.1 //
{indra uvAca: }
Bo Bo meGA niSamyEtad vadato vacanaM mama /
AjYAnantaram evASu kriyatAm avicAritam // BrP_188.2 //
nandagopaH sudurbudDir gopEr anyEH sahAyavAn /
kfzRASrayabalADmAto mahaBaNgam acIkarat // BrP_188.3 //
AjIvo yaH paraM tezAM gopatvasya ca kAraRam /
tA gAvo vfzwipAtena pIqyantAM vacanAn mama // BrP_188.4 //
aham apy adriSfNgABaM tuNgam Aruhya vAraRam /
sAhAyyaM vaH karizyAmi vAyUnAM saMgamena ca // BrP_188.5 //
{vyAsa uvAca: }
ity AjYaptAH surendreRa mumucus te balAhakAH /
vAtavarzaM mahABImam aBAvAya gavAM dvijAH // BrP_188.6 //
tataH kzaRena DaraRI kakuBo 'mbaram eva ca /
ekaM DArAmahAsAra- pUraRenABavad dvijAH // BrP_188.7 //
gAvas tu tena patatA varzavAtena veginA /
DutAH prARAY jahuH sarvAs tiryaNmuKaSiroDarAH // BrP_188.8 //
kroqena vatsAn Akramya tasTur anyA dvijottamAH /
gAvo vivatsAS ca kftA vAripUreRa cAparAH // BrP_188.9 //
vatsAS ca dInavadanAH pavanAkampikaMDarAH /
trAhi trAhIty alpaSabdAH kfzRam Ucur ivArtakAH // BrP_188.10 //
tatas tad gokulaM sarvaM gogopIgopasaMkulam /
atIvArtaM harir dfzwvA trARAyAcintayat tadA // BrP_188.11 //
etat kftaM mahendreRa mahaBaNgaviroDinA /
tad etad aKilaM gozWaM trAtavyam aDunA mayA // BrP_188.12 //
imam adrim ahaM vIryAd utpAwyoruSilAtalam /
DArayizyAmi gozWasya pfTucCattram ivopari // BrP_188.13 //
{vyAsa uvAca: }
iti kftvA matiM kfzRo govarDanamahIDaram /
utpAwyEkakareREva DArayAm Asa lIlayA // BrP_188.14 //
gopAMS cAha jagannATaH samutpAwitaBUDaraH /
viSaDvam atra sahitAH kftaM varzanivAraRam // BrP_188.15 //
sunirvAtezu deSezu yaTAyogyam ihAsyatAm /
praviSya nAtra BetavyaM giripAtasya nirBayEH // BrP_188.16 //
ity uktAs tena te gopA viviSur goDanEH saha /
SakawAropitEr BARqEr gopyaS cAsArapIqitAH // BrP_188.17 //
kfzRo 'pi taM daDArEvaM SElam atyantaniScalam /
vrajOkovAsiBir harza- vismitAkzEr nirIkzitaH // BrP_188.18 //
gopagopIjanEr hfzwEH prItivistAritekzaREH /
saMstUyamAnacaritaH kfzRaH SElam aDArayat // BrP_188.19 //
saptarAtraM mahAmeGA vavarzur nandagokule /
indreRa coditA meGA gopAnAM nASakAriRA // BrP_188.20 //
tato Dfte mahASEle paritrAte ca gokule /
miTyApratijYo balaBid vArayAm Asa tAn GanAn // BrP_188.21 //
vyaBre naBasi devendre vitaTe Sakramantrite /
nizkramya gokulaM hfzwaH svasTAnaM punar Agamat // BrP_188.22 //
mumoca kfzRo 'pi tadA govarDanamahAgirim /
svasTAne vismitamuKEr dfzwas tEr vrajavAsiBiH // BrP_188.23 //
{vyAsa uvAca: }
Dfte govarDane SEle paritrAte ca gokule /
rocayAm Asa kfzRasya darSanaM pAkaSAsanaH // BrP_188.24 //
so 'Diruhya mahAnAgam ErAvatam amitrajit /
govarDanagirO kfzRaM dadarSa tridaSADipaH // BrP_188.25 //
cArayantaM mahAvIryaM gAS ca gopavapurDaram /
kftsnasya jagato gopaM vftaM gopakumArakEH // BrP_188.26 //
garuqaM ca dadarSoccEr antarDAnagataM dvijAH /
kftacCAyaM harer mUrDni pakzAByAM pakzipuMgavam // BrP_188.27 //
avaruhya sa nAgendrAd ekAnte maDusUdanam /
SakraH sasmitam AhedaM prItivisPAritekzaRaH // BrP_188.28 //
{indra uvAca: }
kfzRa kfzRa SfRuzvedaM yadarTam aham AgataH /
tvatsamIpaM mahAbAho nEtac cintyaM tvayAnyaTA // BrP_188.29 //
BArAvataraRArDAya pfTivyAH pfTivItalam /
avatIrRo 'KilADAras tvam eva parameSvara // BrP_188.30 //
mahaBaNgavirudDena mayA gokulanASakAH /
samAdizwA mahAmeGAs tES cEtat kadanaM kftam // BrP_188.31 //
trAtAs tApAt tvayA gAvaH samutpAwya mahAgirim /
tenAhaM tozito vIra karmaRAtyadButena te // BrP_188.32 //
sADitaM kfzRa devAnAm adya manye prayojanam /
tvayAyam adripravaraH kareREkena codDftaH // BrP_188.33 //
goBiS ca noditaH kfzRa tvatsamIpam ihAgataH /
tvayA trAtABir atyarTaM yuzmatkAraRakAraRAt // BrP_188.34 //
sa tvAM kfzRABizekzyAmi gavAM vAkyapracoditaH /
upendratve gavAm indro govindas tvaM Bavizyasi // BrP_188.35 //
aTopavAhyAd AdAya GaRwAm ErAvatAd gajAt /
aBizekaM tayA cakre pavitrajalapUrRayA // BrP_188.36 //
kriyamARe 'Bizeke tu gAvaH kfzRasya tatkzaRAt /
prasravodBUtadugDArdrAM sadyaS cakrur vasuMDarAm // BrP_188.37 //
aBizicya gavAM vAkyAd devendro vE janArdanam /
prItyA sapraSrayaM kfzRaM punar Aha SacIpatiH // BrP_188.38 //
{indra uvAca: }
gavAm etat kftaM vAkyAt taTAnyad api me SfRu /
yad bravImi mahABAga BArAvataraRecCayA // BrP_188.39 //
mamAMSaH puruzavyAGraH pfTivyAM pfTivIDara /
avatIrRo 'rjuno nAma sa rakzyo BavatA sadA // BrP_188.40 //
BArAvataraRe saKyaM sa te vIraH karizyati /
sa rakzaRIyo BavatA yaTAtmA maDusUdana // BrP_188.41 //
{SrIBagavAn uvAca: }
jAnAmi BArate vaMSe jAtaM pArTaM tavAMSataH /
tam ahaM pAlayizyAmi yAvad asmi mahItale // BrP_188.42 //
yAvan mahItale Sakra sTAsyAmy aham ariMdama /
na tAvad arjunaM kaScid devendra yuDi jezyati // BrP_188.43 //
kaMso nAma mahAbAhur dEtyo 'rizwas taTA paraH /
keSI kuvalayApIqo narakAdyAs taTApare // BrP_188.44 //
hatezu tezu devendra Bavizyati mahAhavaH /
tatra vidDi sahasrAkza BArAvataraRaM kftam // BrP_188.45 //
sa tvaM gacCa na saMtApaM putrArTe kartum arhasi /
nArjunasya ripuH kaScin mamAgre praBavizyati // BrP_188.46 //
arjunArTe tv ahaM sarvAn yuDizWirapurogamAn /
nivftte BArate yudDe kuntyE dAsyAmi vikzatAn // BrP_188.47 //
{vyAsa uvAca: }
ity uktaH saMparizvajya devarAjo janArdanam /
AruhyErAvataM nAgaM punar eva divaM yayO // BrP_188.48 //
kfzRo 'pi sahito goBir gopAlES ca punar vrajam /
AjagAmATa gopInAM dfzwapUtena vartmanA // BrP_188.49 //
{vyAsa uvAca: }
gate Sakre tu gopAlAH kfzRam aklizwakAriRam /
UcuH prItyA DftaM dfzwvA tena govarDanAcalam // BrP_189.1 //
{gopA UcuH: }
vayam asmAn mahABAga BavatA mahato BayAt /
gAvaS ca BavatA trAtA giriDAraRakarmaRA // BrP_189.2 //
bAlakrIqeyam atulA gopAlatvaM jugupsitam /
divyaM ca karma BavataH kim etat tAta kaTyatAm // BrP_189.3 //
kAliyo damitas toye pralambo vinipAtitaH /
Dfto govarDanaS cAyaM SaNkitAni manAMsi naH // BrP_189.4 //
satyaM satyaM hareH pAdO SrayAmo 'mitavikrama /
yaTA tvadvIryam Alokya na tvAM manyAmahe naram // BrP_189.5 //
devo vA dAnavo vA tvaM yakzo ganDarva eva vA /
kiM cAsmAkaM vicAreRa bAnDavo 'sti namo 'stu te // BrP_189.6 //
prItiH sastrIkumArasya vrajasya tava keSava /
karma cedam aSakyaM yat samastEs tridaSEr api // BrP_189.7 //
bAlatvaM cAtivIryaM ca janma cAsmAsv aSoBanam /
cintyamAnam ameyAtmaY SaNkAM kfzRa prayacCati // BrP_189.8 //
{vyAsa uvAca: }
kzaRaM BUtvA tv asO tUzRIM kiMcit praRayakopavAn /
ity evam uktas tEr gopEr Aha kfzRo dvijottamAH // BrP_189.9 //
{SrIkfzRa uvAca: }
matsaMbanDena vo gopA yadi lajjA na jAyate /
SlAGyo vAhaM tataH kiM vo vicAreRa prayojanam // BrP_189.10 //
yadi vo 'sti mayi prItiH SlAGyo 'haM BavatAM yadi /
tad arGA banDusadfSI bAnDavAH kriyatAM mayi // BrP_189.11 //
nAhaM devo na ganDarvo na yakzo na ca dAnavaH /
ahaM vo bAnDavo jAto nAtaS cintyam ato 'nyaTA // BrP_189.12 //
{vyAsa uvAca: }
iti SrutvA harer vAkyaM badDamOnAs tato balam /
yayur gopA mahABAgAs tasmin praRayakopini // BrP_189.13 //
kfzRas tu vimalaM vyoma Saraccandrasya candrikAm /
taTA kumudinIM PullAm AmoditadigantarAm // BrP_189.14 //
vanarAjIM taTA kUjad- BfNgamAlAmanoramAm /
vilokya saha gopIBir manaS cakre ratiM prati // BrP_189.15 //
saha rAmeRa maDuram atIva vanitApriyam /
jagO kamalapAdo 'sO nAma tatra kftavrataH // BrP_189.16 //
ramyaM gItaDvaniM SrutvA saMtyajyAvasaTAMs tadA /
Ajagmus tvaritA gopyo yatrAste maDusUdanaH // BrP_189.17 //
SanEH SanEr jagO gopI kAcit tasya padAnugA /
dattAvaDAnA kAcic ca tam eva manasAsmarat // BrP_189.18 //
kAcit kfzReti kfzReti coktvA lajjAm upAyayO /
yayO ca kAcit premAnDA tatpArSvam avilajjitA // BrP_189.19 //
kAcid AvasaTasyAntaH sTitvA dfzwvA bahir gurum /
tanmayatvena govindaM daDyO mIlitalocanA // BrP_189.20 //
gopIparivfto rAtriM SaraccandramanoramAm /
mAnayAm Asa govindo rAsAramBarasotsukaH // BrP_189.21 //
gopyaS ca vfndaSaH kfzRa- cezwAByAyattamUrtayaH /
anyadeSagate kfzRe cerur vfndAvanAntaram // BrP_189.22 //
baBramus tAs tato gopyaH kfzRadarSanalAlasAH /
kfzRasya caraRaM rAtrO dfzwvA vfndAvane dvijAH // BrP_189.23 //
evaM nAnAprakArAsu kfzRacezwAsu tAsu ca /
gopyo vyagrAH samaM cerU ramyaM vfndAvanaM vanam // BrP_189.24 //
nivfttAs tAs tato gopyo nirASAH kfzRadarSane /
yamunAtIram Agamya jagus taccaritaM dvijAH // BrP_189.25 //
tato dadfSur AyAntaM vikASimuKapaNkajam /
gopyas trElokyagoptAraM kfzRam aklizwakAriRam // BrP_189.26 //
kAcid Alokya govindam AyAntam atiharzitA /
kfzRa kfzReti kfzReti prAhotPullavilocanA // BrP_189.27 //
kAcid BrUBaNguraM kftvA lalAwaPalakaM harim /
vilokya netraBfNgAByAM papO tanmuKapaNkajam // BrP_189.28 //
kAcid Alokya govindaM nimIlitavilocanA /
tasyEva rUpaM DyAyantI yogArUQeva sA baBO // BrP_189.29 //
tataH kAMcit priyAlApEH kAMcid BrUBaNgavIkzitEH /
ninye 'nunayam anyAS ca karasparSena mADavaH // BrP_189.30 //
tABiH prasannacittABir gopIBiH saha sAdaram /
rarAma rAsagozWIBir udAracarito hariH // BrP_189.31 //
rAsamaRqalabadDo 'pi kfzRapArSvam anUdgatA /
gopIjano na cEvABUd ekasTAnasTirAtmanA // BrP_189.32 //
haste pragfhya cEkEkAM gopikAM rAsamaRqalam /
cakAra ca karasparSa- nimIlitadfSaM hariH // BrP_189.33 //
tataH pravavfte ramyA caladvalayanisvanEH /
anuyAtaSaratkAvya- geyagItir anukramAm // BrP_189.34 //
kfzRaH SaraccandramasaM kOmudIkumudAkaram /
jagO gopIjanas tv ekaM kfzRanAma punaH punaH // BrP_189.35 //
parivfttA SrameREkA caladvalayatApinI /
dadO bAhulatAM skanDe gopI maDuviGAtinaH // BrP_189.36 //
kAcit pravilasadbAhuH pariraBya cucumba tam /
gopI gItastutivyAja- nipuRA maDusUdanam // BrP_189.37 //
gopIkapolasaMSlezam aBipadya harer BujO /
pulakodgamaSasyAya svedAmbuGanatAM gatO // BrP_189.38 //
rAsageyaM jagO kfzRo yAvat tArataraDvaniH /
sADu kfzReti kfzReti tAvat tA dviguRaM jaguH // BrP_189.39 //
gate 'nugamanaM cakrur valane saMmuKaM yayuH /
pratilomAnulomena Bejur gopANganA harim // BrP_189.40 //
sa tadA saha gopIBI rarAma maDusUdanaH /
sa varzakowipratimaH kzaRas tena vinABavat // BrP_189.41 //
tA vAryamARAH pitfBiH patiBir BrAtfBis taTA /
kfzRaM gopANganA rAtrO ramayanti ratipriyAH // BrP_189.42 //
so 'pi kESorakavayA mAnayan maDusUdanaH /
reme tABir ameyAtmA kzapAsu kzapitAhitaH // BrP_189.43 //
tadBartfzu taTA tAsu sarvaBUtezu ceSvaraH /
AtmasvarUparUpo 'sO vyApya sarvam avasTitaH // BrP_189.44 //
yaTA samastaBUtezu naBo 'gniH pfTivI jalam /
vAyuS cAtmA taTEvAsO vyApya sarvam avasTitaH // BrP_189.45 //
{vyAsa uvAca: }
pradozArDe kadAcit tu rAsAsakte janArdane /
trAsayan samado gozWAn arizwaH samupAgataH // BrP_189.46 //
satoyatoyadAkAras tIkzRaSfNgo 'rkalocanaH /
KurAgrapAtEr atyarTaM dArayan DaraRItalam // BrP_189.47 //
lelihAnaH sanizpezaM jihvayOzWO punaH punaH /
saMramBAkziptalANgUlaH kaWinaskanDabanDanaH // BrP_189.48 //
udagrakakudABogaH pramARAd duratikramaH /
viRmUtrAliptapfzWANgo gavAm udvegakArakaH // BrP_189.49 //
pralambakaRWo 'BimuKas taruGAtANkitAnanaH /
pAtayan sa gavAM garBAn dEtyo vfzaBarUpaDfk // BrP_189.50 //
sUdayaMs tarasA sarvAn vanAny awati yaH sadA /
tatas tam atiGorAkzam avekzyAtiBayAturAH // BrP_189.51 //
gopA gopastriyaS cEva kfzRa kfzReti cukruSuH /
siMhanAdaM tataS cakre talaSabdaM ca keSavaH // BrP_189.52 //
tacCabdaSravaRAc cAsO dAmodaramuKaM yayO /
agranyastavizARAgraH kfzRakukzikftekzaRaH // BrP_189.53 //
aByaDAvata duzwAtmA dEtyo vfzaBarUpaDfk /
AyAntaM dEtyavfzaBaM dfzwvA kfzRo mahAbalam // BrP_189.54 //
na cacAla tataH sTAnAd avajYAsmitalIlayA /
AsannaM cEva jagrAha grAhavan maDusUdanaH // BrP_189.55 //
jaGAna jAnunA kukzO vizARagrahaRAcalam /
tasya darpabalaM hatvA gfhItasya vizARayoH // BrP_189.56 //
ApIqayad arizwasya kaRWaM klinnam ivAmbaram /
utpAwya SfNgam ekaM ca tenEvAtAqayat tataH // BrP_189.57 //
mamAra sa mahAdEtyo muKAc CoRitam udvaman /
tuzwuvur nihate tasmin gopA dEtye janArdanam /
jamBe hate sahasrAkzaM purA devagaRA yaTA // BrP_189.58 //
{vyAsa uvAca: }
kakudmini hate 'rizwe Denuke ca nipAtite /
pralambe niDanaM nIte Dfte govarDanAcale // BrP_190.1 //
damite kAliye nAge Bagne tuNgadrumadvaye /
hatAyAM pUtanAyAM ca Sakawe parivartite // BrP_190.2 //
kaMsAya nAradaH prAha yaTAvfttam anukramAt /
yaSodAdevakIgarBa- parivartAdy aSezataH // BrP_190.3 //
SrutvA tat sakalaM kaMso nAradAd devadarSanAt /
vasudevaM prati tadA kopaM cakre sa durmatiH // BrP_190.4 //
so 'tikopAd upAlaBya sarvayAdavasaMsadi /
jagarhe yAdavAMS cApi kAryaM cEtad acintayat // BrP_190.5 //
yAvan na balam ArUQO balakfzRO subAlakO /
tAvad eva mayA vaDyAv asADyO rUQayOvanO // BrP_190.6 //
cARUro 'tra mahAvIryo muzwikaS ca mahAbalaH /
etAByAM mallayudDe tO GAtayizyAmi durmadO // BrP_190.7 //
DanurmahamahAyAga- vyAjenAnIya tO vrajAt /
taTA taTA karizyAmi yAsyataH saMkzayaM yaTA // BrP_190.8 //
{vyAsa uvAca: }
ity Alocya sa duzwAtmA kaMso rAmajanArdanO /
hantuM kftamatir vIram akrUraM vAkyam abravIt // BrP_190.9 //
{kaMsa uvAca: }
Bo Bo dAnapate vAkyaM kriyatAM prItaye mama /
itaH syandanam Aruhya gamyatAM nandagokulam // BrP_190.10 //
vasudevasutO tatra vizRor aMSasamudBavO /
nASAya kila saMBUtO mama duzwO pravarDataH // BrP_190.11 //
DanurmahamahAyAgaS caturdaSyAM Bavizyati /
AneyO BavatA tO tu mallayudDAya tatra vE // BrP_190.12 //
cARUramuzwikO mallO niyudDakuSalO mama /
tAByAM sahAnayor yudDaM sarvaloko 'tra paSyatu // BrP_190.13 //
nAgaH kuvalayApIqo mahAmAtrapracoditaH /
sa tO nihaMsyate pApO vasudevAtmajO SiSU // BrP_190.14 //
tO hatvA vasudevaM ca nandagopaM ca durmatim /
hanizye pitaraM cEva ugrasenaM ca durmatim // BrP_190.15 //
tataH samastagopAnAM goDanAny aKilAny aham /
vittaM cApaharizyAmi duzwAnAM madvaDEziRAm // BrP_190.16 //
tvAm fte yAdavAS ceme duzwA dAnapate mama /
etezAM ca vaDAyAhaM prayatizyAmy anukramAt // BrP_190.17 //
tato nizkaRwakaM sarvaM rAjyam etad ayAdavam /
prasADizye tvayA tasmAn matprItyA vIra gamyatAm // BrP_190.18 //
yaTA ca mAhizaM sarpir daDi cApy upahArya vE /
gopAH samAnayanty ASu tvayA vAcyAs taTA taTA // BrP_190.19 //
{vyAsa uvAca: }
ity AjYaptas tadAkrUro mahABAgavato dvijAH /
prItimAn aBavat kfzRaM Svo drakzyAmIti satvaraH // BrP_190.20 //
taTety uktvA tu rAjAnaM raTam Aruhya satvaraH /
niScakrAma tadA puryA maTurAyA maDupriyaH // BrP_190.21 //
{vyAsa uvAca: }
keSI cApi balodagraH kaMsadUtaH pracoditaH /
kfzRasya niDanAkANkzI vfndAvanam upAgamat // BrP_190.22 //
sa KurakzataBUpfzWaH sawAkzepaDutAmbudaH /
punar vikrAntacandrArka- mArgo gopAntam Agamat // BrP_190.23 //
tasya hrezitaSabdena gopAlA dEtyavAjinaH /
gopyaS ca BayasaMvignA govindaM SaraRaM yayuH // BrP_190.24 //
trAhi trAhIti govindas tezAM SrutvA tu tadvacaH /
satoyajaladaDvAna- gamBIram idam uktavAn // BrP_190.25 //
{govinda uvAca: }
alaM trAsena gopAlAH keSinaH kiM BayAturEH /
BavadBir gopajAtIyEr vIravIryaM vilopyate // BrP_190.26 //
kim anenAlpasAreRa hrezitAropakAriRA /
dEteyabalavAhyena valgatA duzwavAjinA // BrP_190.27 //
ehy ehi duzwa kfzRo 'haM pUzRas tv iva pinAkaDfk /
pAtayizyAmi daSanAn vadanAd aKilAMs tava // BrP_190.28 //
{vyAsa uvAca: }
ity uktvA sa tu govindaH keSinaH saMmuKaM yayO /
vivftAsyaS ca so 'py enaM dEteyaS ca upAdravat // BrP_190.29 //
bAhum ABoginaM kftvA muKe tasya janArdanaH /
praveSayAm Asa tadA keSino duzwavAjinaH // BrP_190.30 //
keSino vadanaM tena viSatA kfzRabAhunA /
SAtitA daSanAs tasya sitABrAvayavA iva // BrP_190.31 //
kfzRasya vavfDe bAhuH keSidehagato dvijAH /
vinASAya yaTA vyADir AptaBUtEr upekzitaH // BrP_190.32 //
vipAwitOzWo bahulaM saPenaM ruDiraM vaman /
sfkkaRI vivfte cakre viSlizwe muktabanDane // BrP_190.33 //
jagAma DaraRIM pAdEH SakfnmUtraM samutsfjan /
svedArdragAtraH SrAntaS ca niryatnaH so 'Bavat tataH // BrP_190.34 //
vyAditAsyo mahArOdraH so 'suraH kfzRabAhunA /
nipapAta dviDABUto vEdyutena yaTA drumaH // BrP_190.35 //
dvipAdapfzWapucCArDa- SravaREkAkzanAsike /
keSinas te dviDA BUte Sakale ca virejatuH // BrP_190.36 //
hatvA tu keSinaM kfzRo muditEr gopakEr vftaH /
anAyastatanuH svasTo hasaMs tatrEva saMsTitaH // BrP_190.37 //
tato gopAS ca gopyaS ca hate keSini vismitAH /
tuzwuvuH puRqarIkAkzam anurAgamanoramam // BrP_190.38 //
AyayO tvarito vipro nArado jaladasTitaH /
keSinaM nihataM dfzwvA harzanirBaramAnasaH // BrP_190.39 //
{nArada uvAca: }
sADu sADu jagannATa lIlayEva yad acyuta /
nihato 'yaM tvayA keSI kleSadas tridivOkasAm // BrP_190.40 //
sukarmARy avatAre tu kftAni maDusUdana /
yAni vE vismitaM cetas tozam etena me gatam // BrP_190.41 //
turagasyAsya Sakro 'pi kfzRa devAS ca biByati /
DutakesarajAlasya hrezato 'BrAvalokinaH // BrP_190.42 //
yasmAt tvayEza duzwAtmA hataH keSI janArdana /
tasmAt keSavanAmnA tvaM loke geyo Bavizyasi // BrP_190.43 //
svasty astu te gamizyAmi kaMsayudDe 'DunA punaH /
paraSvo 'haM samezyAmi tvayA keSinizUdana // BrP_190.44 //
ugrasenasute kaMse sAnuge vinipAtite /
BArAvatArakartA tvaM pfTivyA DaraRIDara // BrP_190.45 //
tatrAnekaprakAreRa yudDAni pfTivIkzitAm /
drazwavyAni mayA yuzmat- praRItAni janArdana // BrP_190.46 //
so 'haM yAsyAmi govinda devakAryaM mahat kftam /
tvayA saBAjitaS cAhaM svasti te 'stu vrajAmy aham // BrP_190.47 //
{vyAsa uvAca: }
nArade tu gate kfzRaH saha gopEr avismitaH /
viveSa gokulaM gopI- netrapAnEkaBAjanam // BrP_190.48 //
{vyAsa uvAca: }
akrUro 'pi vinizkramya syandanenASugAminA /
kfzRasaMdarSanAsaktaH prayayO nandagokule // BrP_191.1 //
cintayAm Asa cAkrUro nAsti Danyataro mayA /
yo 'ham aMSAvatIrRasya muKaM drakzyAmi cakriRaH // BrP_191.2 //
adya me saPalaM janma supraBAtA ca me niSA /
yad unnidrAbjapattrAkzaM vizRor drakzyAmy aham muKam // BrP_191.3 //
pApaM harati yat puMsAM smftaM saMkalpanAmayam /
tat puRqarIkanayanaM vizRor drakzyAmy ahaM muKam // BrP_191.4 //
nirjagmuS ca yato vedA vedANgAny aKilAni ca /
drakzyAmi yat paraM DAma devAnAM BagavanmuKam // BrP_191.5 //
yajYezu yajYapuruzaH puruzEH puruzottamaH /
ijyate yo 'KilADAras taM drakzyAmi jagatpatim // BrP_191.6 //
izwvA yam indro yajYAnAM SatenAmararAjatAm /
avApa tam anantAdim ahaM drakzyAmi keSavam // BrP_191.7 //
na brahmA nendrarudrASvi- vasvAdityamarudgaRAH /
yasya svarUpaM jAnanti spfSaty adya sa me hariH // BrP_191.8 //
sarvAtmA sarvagaH sarvaH sarvaBUtezu saMsTitaH /
yo Bavaty avyayo vyApI sa vIkzyate mayAdya ha // BrP_191.9 //
matsyakUrmavarAhAdyEH siMharUpAdiBiH sTitam /
cakAra yogato yogaM sa mAm AlApayizyati // BrP_191.10 //
sAMprataM ca jagatsvAmI kAryajAte vraje sTitim /
kartuM manuzyatAM prAptaH svecCAdehaDfg avyayaH // BrP_191.11 //
yo 'nantaH pfTivIM Datte SiKarasTitisaMsTitAm /
so 'vatIrRo jagatyarTe mAm akrUreti vakzyati // BrP_191.12 //
pitfbanDusuhfdBrAtf- mAtfbanDumayIm imAm /
yanmAyAM nAlam udDartuM jagat tasmE namo namaH // BrP_191.13 //
taranty avidyAM vitatAM hfdi yasmin niveSite /
yogamAyAm imAM martyAs tasmE vidyAtmane namaH // BrP_191.14 //
yajvaBir yajYapuruzo vAsudevaS ca SASvatEH /
vedAntavediBir vizRuH procyate yo nato 'smi tam // BrP_191.15 //
taTA yatra jagad DAmni DAryate ca pratizWitam /
sadasattvaM sa sattvena mayy asO yAtu sOmyatAm // BrP_191.16 //
smfte sakalakalyARa- BAjanaM yatra jAyate /
puruzapravaraM nityaM vrajAmi SaraRaM harim // BrP_191.17 //
{vyAsa uvAca: }
itTaM sa cintayan vizRuM BaktinamrAtmamAnasaH /
akrUro gokulaM prAptaH kiMcit sUrye virAjati // BrP_191.18 //
sa dadarSa tadA tatra kfzRam Adohane gavAm /
vatsamaDyagataM Pulla- nIlotpaladalacCavim // BrP_191.19 //
praPullapadmapattrAkzaM SrIvatsANkitavakzasam /
pralambabAhum AyAma- tuNgorasTalam unnasam // BrP_191.20 //
savilAsasmitADAraM biBrARaM muKapaNkajam /
tuNgaraktanaKaM padByAM DaraRyAM supratizWitam // BrP_191.21 //
biBrARaM vAsasI pIte vanyapuzpaviBUzitam /
sAndranIlalatAhastaM sitAmBojAvataMsakam // BrP_191.22 //
haMsendukundaDavalaM nIlAmbaraDaraM dvijAH /
tasyAnu balaBadraM ca dadarSa yadunandanam // BrP_191.23 //
prAMSum uttuNgabAhuM ca vikASimuKapaNkajam /
meGamAlAparivftaM kElAsAdrim ivAparam // BrP_191.24 //
tO dfzwvA vikasadvaktra- sarojaH sa mahAmatiH /
pulakAYcitasarvANgas tadAkrUro 'Bavad dvijAH // BrP_191.25 //
ya etat paramaM DAma etat tat paramaM padam /
aBavad vAsudevo 'sO dviDA yo 'yaM vyavasTitaH // BrP_191.26 //
sAPalyam akzRor yugapan mamAstu BrP_191.27a
dfzwe jagadDAtari hAsam uccEH BrP_191.27b
apy aNgam etad BagavatprasAdAd BrP_191.27c
dattANgasaNge Palavartma tat syAt BrP_191.27d
adyEva spfzwvA mama hastapadmaM BrP_191.28a
karizyati SrImadanantamUrtiH BrP_191.28b
yasyANgulisparSahatAKilAGEr BrP_191.28c
avApyate sidDir anuttamA narEH BrP_191.28d
taTASvirudrendravasupraRItA BrP_191.29a
devAH prayacCanti varaM prahfzwAH BrP_191.29b
cakraM GnatA dEtyapater hftAni BrP_191.29c
dEtyANganAnAM nayanAntarARi BrP_191.29d
yatrAmbu vinyasya balir manoByAm BrP_191.30a
avApa BogAn vasuDAtalasTaH BrP_191.30b
taTAmareSas tridaSADipatyaM BrP_191.30c
manvantaraM pUrRam avApa SakraH BrP_191.30d
aTeSa mAM kaMsaparigraheRa BrP_191.31a
dozAspadIBUtam adozayuktam BrP_191.31b
kartA na mAnopahitaM Dig astu BrP_191.31c
yasmAn manaH sADubahizkfto yaH BrP_191.31d
jYAnAtmakasyAKilasattvarASer BrP_191.32a
vyAvfttadozasya sadAsPuwasya BrP_191.32b
kiM vA jagaty atra samastapuMsAm BrP_191.32c
ajYAtam asyAsti hfdi sTitasya BrP_191.32d
tasmAd ahaM BaktivinamragAtro BrP_191.33a
vrajAmi viSveSvaram ISvarARAm BrP_191.33b
aMSAvatAraM puruzottamasya BrP_191.33c
anAdimaDyAntam ajasya vizRoH BrP_191.33d
{vyAsa uvAca: }
cintayann iti govindam upagamya sa yAdavaH /
akrUro 'smIti caraRO nanAma SirasA hareH // BrP_192.1 //
so 'py enaM DvajavajrAbja- kftacihnena pARinA /
saMspfSyAkfzya ca prItyA sugAQaM parizasvaje // BrP_192.2 //
kftasaMvadanO tena yaTAvad balakeSavO /
tataH pravizwO sahasA tam AdAyAtmamandiram // BrP_192.3 //
saha tAByAM tadAkrUraH kftasaMvandanAdikaH /
BuktaBojyo yaTAnyAyam Acacakze tatas tayoH // BrP_192.4 //
yaTA nirBartsitas tena kaMsenAnakadunduBiH /
yaTA ca devakI devI dAnavena durAtmanA // BrP_192.5 //
ugrasene yaTA kaMsaH sa durAtmA ca vartate /
yaM cEvArTaM samuddiSya kaMsena sa visarjitaH // BrP_192.6 //
tat sarvaM vistarAc CrutvA BagavAn keSisUdanaH /
uvAcAKilam etat tu jYAtaM dAnapate mayA // BrP_192.7 //
karizye ca mahABAga yad atrOpAyikaM matam /
vicintyaM nAnyaTEtat te vidDi kaMsaM hataM mayA // BrP_192.8 //
ahaM rAmaS ca maTurAM Svo yAsyAvaH samaM tvayA /
gopavfdDAS ca yAsyanti AdAyopAyanaM bahu // BrP_192.9 //
niSeyaM nIyatAM vIra na cintAM kartum arhasi /
trirAtrAByantare kaMsaM hanizyAmi sahAnugam // BrP_192.10 //
{vyAsa uvAca: }
samAdiSya tato gopAn akrUro 'pi sakeSavaH /
suzvApa balaBadraS ca nandagopagfhe gataH // BrP_192.11 //
tataH praBAte vimale rAmakfzRO mahAbalO /
akrUreRa samaM gantum udyatO maTurAM purIm // BrP_192.12 //
dfzwvA gopIjanaH sAsraH SlaTadvalayabAhukaH /
niSvasaMS cAtiduHKArtaH prAha cedaM parasparam // BrP_192.13 //
maTurAM prApya govindaH kaTaM gokulam ezyati /
nAgarastrIkalAlApa- maDu SrotreRa pAsyati // BrP_192.14 //
vilAsivAkyajAtezu nAgarIRAM kftAspadam /
cittam asya kaTaM grAmya- gopagopIzu yAsyati // BrP_192.15 //
sAraM samastagozWasya viDinA haratA harim /
prahftaM gopayozitsu niGfRena durAtmanA // BrP_192.16 //
BAvagarBasmitaM vAkyaM vilAsalalitA gatiH /
nAgarIRAm atIvEtat kawAkzekzitam eva tu // BrP_192.17 //
grAmyo harir ayaM tAsAM vilAsanigaqEr yataH /
BavatInAM punaH pArSvaM kayA yuktyA samezyati // BrP_192.18 //
ezo hi raTam Aruhya maTurAM yAti keSavaH /
akrUrakrUrakeRApi hatASena pratAritaH // BrP_192.19 //
kiM na vetti nfSaMso 'yam anurAgaparaM janam /
yenemam akzarAhlAdaM nayaty anyatra no harim // BrP_192.20 //
eza rAmeRa sahitaH prayAty atyantanirGfRaH /
raTam Aruhya govindas tvaryatAm asya vAraRe // BrP_192.21 //
gurURAm agrato vaktuM kiM bravIzi na naH kzamam /
guravaH kiM karizyanti dagDAnAM virahAgninA // BrP_192.22 //
nandagopamuKA gopA gantum ete samudyatAH /
nodyamaM kurute kaScid govindavinivartane // BrP_192.23 //
supraBAtAdya rajanI maTurAvAsiyozitAm /
yAsAm acyutavaktrAbje yAti netrAliBogyatAm // BrP_192.24 //
DanyAs te paTi ye kfzRam ito yAntam avAritAH /
udvahizyanti paSyantaH svadehaM pulakAYcitam // BrP_192.25 //
maTurAnagarIpOra- nayanAnAM mahotsavaH /
govindavadanAlokAd atIvAdya Bavizyati // BrP_192.26 //
ko nu svapnaH saBAgyABir dfzwas tABir aDokzajam /
vistArikAntanayanA yA drakzyanty anivAritam // BrP_192.27 //
aho gopIjanasyAsya darSayitvA mahAniDim /
udDftAny adya netrARi viDAtrAkaruRAtmanA // BrP_192.28 //
anurAgeRa SETilyam asmAsu vrajato hareH /
SETilyam upayAnty ASu karezu valayAny api // BrP_192.29 //
akrUraH krUrahfdayaH SIGraM prerayate hayAn /
evam ArtAsu yozitsu GfRA kasya na jAyate // BrP_192.30 //
he he kfzRa raTasyoccES cakrareRur nirIkzyatAm /
dUrIkfto harir yena so 'pi reRur na lakzyate // BrP_192.31 //
ity evam atihArdena gopIjananirIkzitaH /
tatyAja vrajaBUBAgaM saha rAmeRa keSavaH // BrP_192.32 //
gacCanto javanASvena raTena yamunAtawam /
prAptA maDyAhnasamaye rAmAkrUrajanArdanAH // BrP_192.33 //
aTAha kfzRam akrUro BavadByAM tAvad AsyatAm /
yAvat karomi kAlindyAm AhnikArhaRam amBasi // BrP_192.34 //
taTety ukte tataH snAtaH svAcAntaH sa mahAmatiH /
daDyO brahma paraM viprAH praviSya yamunAjale // BrP_192.35 //
PaRAsahasramAlAQyaM balaBadraM dadarSa saH /
kundAmalANgam unnidra- padmapattrAyatekzaRam // BrP_192.36 //
vftaM vAsukiqimBOGEr mahadBiH pavanASiBiH /
saMstUyamAnam udganDi- vanamAlAviBUzitam // BrP_192.37 //
daDAnam asite vastre cArurUpAvataMsakam /
cArukuRqalinaM mattam antarjalatale sTitam // BrP_192.38 //
tasyotsaNge GanaSyAmam AtAmrAyatalocanam /
caturbAhum udArANgaM cakrAdyAyuDaBUzaRam // BrP_192.39 //
pIte vasAnaM vasane citramAlyaviBUzitam /
SakracApataqinmAlA- vicitram iva toyadam // BrP_192.40 //
SrIvatsavakzasaM cAru- keyUramukuwojjvalam /
dadarSa kfzRam aklizwaM puRqarIkAvataMsakam // BrP_192.41 //
sanandanAdyEr muniBiH sidDayogEr akalmazEH /
saMcintyamAnaM manasA nAsAgranyastalocanEH // BrP_192.42 //
balakfzRO tadAkrUraH pratyaBijYAya vismitaH /
acintayad aTo SIGraM kaTam atrAgatAv iti // BrP_192.43 //
vivakzoH stamBayAm Asa vAcaM tasya janArdanaH /
tato nizkramya salilAd raTam aByAgataH punaH // BrP_192.44 //
dadarSa tatra cEvoBO raTasyopari saMsTitO /
rAmakfzRO yaTA pUrvaM manuzyavapuzAnvitO // BrP_192.45 //
nimagnaS ca punas toye dadfSe sa taTEva tO /
saMstUyamAnO ganDarvEr munisidDamahoragEH // BrP_192.46 //
tato vijYAtasadBAvaH sa tu dAnapatis tadA /
tuzwAva sarvavijYAna- mayam acyutam ISvaram // BrP_192.47 //
{akrUra uvAca: }
tanmAtrarUpiRe 'cintya- mahimne paramAtmane /
vyApine nEkarUpEka- svarUpAya namo namaH // BrP_192.48 //
SabdarUpAya te 'cintya- havirBUtAya te namaH /
namo vijYAnarUpAya parAya prakfteH praBo // BrP_192.49 //
BUtAtmA cendriyAtmA ca praDAnAtmA taTA BavAn /
AtmA ca paramAtmA ca tvam ekaH paYcaDA sTitaH // BrP_192.50 //
prasIda sarvaDarmAtman kzarAkzara maheSvara /
brahmavizRuSivAdyABiH kalpanABir udIritaH // BrP_192.51 //
anAKyeyasvarUpAtmann anAKyeyaprayojana /
anAKyeyABiDAna tvAM nato 'smi parameSvaram // BrP_192.52 //
na yatra nATa vidyante nAmajAtyAdikalpanAH /
tad brahma paramaM nityam avikAri BavAn ajaH // BrP_192.53 //
na kalpanAm fte 'rTasya sarvasyADigamo yataH /
tataH kfzRAcyutAnanta vizRusaMjYABir Iqyase // BrP_192.54 //
sarvAtmaMs tvam aja vikalpanABir etEr BrP_192.55a
devAs tvaM jagad aKilaM tvam eva viSvam BrP_192.55b
viSvAtmaMs tvam ativikAraBedahInaH BrP_192.55c
sarvasmin nahi Bavato 'sti kiMcid anyat BrP_192.55d
tvaM brahmA paSupatir aryamA viDAtA BrP_192.56a
tvaM DAtA tridaSapatiH samIraRo 'gniH BrP_192.56b
toyeSo Danapatir antakas tvam eko BrP_192.56c
BinnAtmA jagad api pAsi SaktiBedEH BrP_192.56d
viSvaM BavAn sfjati hanti gaBastirUpo BrP_192.57a
viSvaM ca te guRamayo 'yam aja prapaYcaH BrP_192.57b
rUpaM paraM saditivAcakam akzaraM yaj BrP_192.57c
jYAnAtmane sadasate praRato 'smi tasmE BrP_192.57d
oM namo vAsudevAya namaH saMkarzaRAya ca /
pradyumnAya namas tuByam anirudDAya te namaH // BrP_192.58 //
{vyAsa uvAca: }
evam antar jale kfzRam aBizwUya sa yAdavaH /
arGayAm Asa sarveSaM DUpapuzpEr manomayEH // BrP_192.59 //
parityajyAnyavizayaM manas tatra niveSya saH /
brahmaBUte ciraM sTitvA virarAma samADitaH // BrP_192.60 //
kftakftyam ivAtmAnaM manyamAno dvijottamAH /
AjagAma raTaM BUyo nirgamya yamunAmBasaH // BrP_192.61 //
rAmakfzRO dadarSATa yaTApUrvam avasTitO /
vismitAkzaM tadAkrUraM taM ca kfzRo 'ByaBAzata // BrP_192.62 //
{SrIkfzRa uvAca: }
kiM tvayA dfzwam AScaryam akrUra yamunAjale /
vismayotPullanayano BavAn saMlakzyate yataH // BrP_192.63 //
{akrUra uvAca: }
antar jale yad AScaryaM dfzwaM tatra mayAcyuta /
tad atrEva hi paSyAmi mUrtimat purataH sTitam // BrP_192.64 //
jagad etan mahAScarya- rUpaM yasya mahAtmanaH /
tenAScaryapareRAhaM BavatA kfzRa saMgataH // BrP_192.65 //
tat kim etena maTurAM prayAmo maDusUdana /
biBemi kaMsAd Dig janma parapiRqopajIvinaH // BrP_192.66 //
{vyAsa uvAca: }
ity uktvA codayAm Asa tAn hayAn vAtaraMhasaH /
saMprAptaS cApi sAyAhne so 'krUro maTurAM purIm /
vilokya maTurAM kfzRaM rAmaM cAha sa yAdavaH // BrP_192.67 //
{akrUra uvAca: }
padByAM yAtaM mahAvIryO raTenEko viSAmy aham /
gantavyaM vasudevasya no BavadByAM taTA gfhe /
yuvayor hi kfte vfdDaH kaMsena sa nirasyate // BrP_192.68 //
{vyAsa uvAca: }
ity uktvA praviveSAsAv akrUro maTurAM purIm /
pravizwO rAmakfzRO ca rAjamArgam upAgatO // BrP_192.69 //
strIBir narES ca sAnanda- locanEr aBivikzitO /
jagmatur lIlayA vIrO prAptO bAlagajAv iva // BrP_192.70 //
BramamARO tu tO dfzwvA rajakaM raNgakArakam /
ayAcetAM svarUpARi vAsAMsi rucirARi tO // BrP_192.71 //
kaMsasya rajakaH so 'Ta prasAdArUQavismayaH /
bahUny AkzepavAkyAni prAhoccE rAmakeSavO // BrP_192.72 //
tatas talaprahAreRa kfzRas tasya durAtmanaH /
pAtayAm Asa kopena rajakasya Siro Buvi // BrP_192.73 //
hatvAdAya ca vastrARi pItanIlAmbarO tataH /
kfzRarAmO mudAyuktO mAlAkAragfhaM gatO // BrP_192.74 //
vikAsinetrayugalo mAlAkAro 'tivismitaH /
etO kasya kuto yAtO manasAcintayat tataH // BrP_192.75 //
pItanIlAmbaraDarO dfzwvAtisumanoharO /
sa tarkayAm Asa tadA BuvaM devAv upAgatO // BrP_192.76 //
vikASimuKapadmAByAM tAByAM puzpARi yAcitaH /
BuvaM vizwaBya hastAByAM pasparSa SirasA mahIm // BrP_192.77 //
prasAdasumuKO nATO mama geham upAgatO /
Danyo 'ham arcayizyAmIty Aha tO mAlyajIvikaH // BrP_192.78 //
tataH prahfzwavadanas tayoH puzpARi kAmataH /
cArURy etAni cEtAni pradadO sa viloBayan // BrP_192.79 //
punaH punaH praRamyAsO mAlAkArottamo dadO /
puzpARi tAByAM cArURi ganDavanty amalAni ca // BrP_192.80 //
mAlAkArAya kfzRo 'pi prasannaH pradadO varam /
SrIs tvAM matsaMSrayA Badra na kadAcit tyajizyati // BrP_192.81 //
balahAnir na te sOmya DanahAnir aTApi vA /
yAvad DaraRisUryO ca saMtatiH putrapOtrikI // BrP_192.82 //
BuktvA ca vipulAn BogAMs tvam ante matprasAdataH /
mamAnusmaraRaM prApya divyalokam avApsyasi // BrP_192.83 //
Darme manaS ca te Badra sarvakAlaM Bavizyati /
yuzmatsaMtatijAtAnAM dIrGam Ayur Bavizyati // BrP_192.84 //
nopasargAdikaM dozaM yuzmatsaMtatisaMBavaH /
avApsyati mahABAga yAvat sUryo Bavizyati // BrP_192.85 //
{vyAsa uvAca: }
ity uktvA tadgfhAt kfzRo baladevasahAyavAn /
nirjagAma muniSrezWA mAlAkAreRa pUjitaH // BrP_192.86 //
{vyAsa uvAca: }
rAjamArge tataH kfzRaH sAnulepanaBAjanAm /
dadarSa kubjAm AyAntIM navayOvanagocarAm // BrP_193.1 //
tAm Aha lalitaM kfzRaH kasyedam anulepanam /
BavatyA nIyate satyaM vadendIvaralocane // BrP_193.2 //
sakAmenEva sA proktA sAnurAgA hariM prati /
prAha sA lalitaM kubjA dadarSa ca balAt tataH // BrP_193.3 //
{kubjovAca: }
kAnta kasmAn na jAnAsi kaMsenApi niyojitA /
nEkavakreti viKyAtAm anulepanakarmaRi // BrP_193.4 //
nAnyapizwaM hi kaMsasya prItaye hy anulepanam /
Bavaty aham atIvAsya prasAdaDanaBAjanam // BrP_193.5 //
{SrIkfzRa uvAca: }
suganDam etad rAjArhaM ruciraM rucirAnane /
Avayor gAtrasadfSaM dIyatAm anulepanam // BrP_193.6 //
{vyAsa uvAca: }
SrutvA tam Aha sA kfzRaM gfhyatAm iti sAdaram /
anulepaM ca pradadO gAtrayogyam aToBayoH // BrP_193.7 //
BakticCedAnuliptANgO tatas tO puruzarzaBO /
sendracApO virAjantO sitakfzRAv ivAmbudO // BrP_193.8 //
tatas tAM cibuke SOrir ullApanaviDAnavit /
ullApya tolayAm Asa dvyaNgulenAgrapARinA // BrP_193.9 //
cakarza padByAM ca tadA fjutvaM keSavo 'nayat /
tataH sA fjutAM prAptA yozitAm aBavad varA // BrP_193.10 //
vilAsalalitaM prAha premagarBaBarAlasam /
vastre pragfhya govindaM vraja gehaM mameti vE // BrP_193.11 //
AyAsye BavatIgeham iti tAM prAha keSavaH /
visasarja jahAsoccE rAmasyAlokya cAnanam // BrP_193.12 //
BakticCedAnuliptANgO nIlapItAmbarAv uBO /
DanuHSAlAM tato yAtO citramAlyopaSoBitO // BrP_193.13 //
aDyAsya ca DanUratnaM tAByAM pfzwEs tu rakziBiH /
AKyAtaM sahasA kfzRo gfhItvApUrayad DanuH // BrP_193.14 //
tataH pUrayatA tena BajyamAnaM balAd DanuH /
cakArAtimahASabdaM maTurA tena pUritA // BrP_193.15 //
anuyuktO tatas tO ca Bagne Danuzi rakziBiH /
rakzisEnyaM nikftyoBO nizkrAntO kArmukAlayAt // BrP_193.16 //
akrUrAgamavfttAntam upalaBya taTA DanuH /
BagnaM SrutvATa kaMso 'pi prAha cARUramuzwikO // BrP_193.17 //
{kaMsa uvAca: }
gopAladArakO prAptO BavadByAM tO mamAgrataH /
mallayudDena hantavyO mama prARaharO hi tO // BrP_193.18 //
niyudDe tadvinASena BavadByAM tozito hy aham /
dAsyAmy aBimatAn kAmAn nAnyaTEtan mahAbalO // BrP_193.19 //
nyAyato 'nyAyato vApi BavadByAM tO mamAhitO /
hantavyO tadvaDAd rAjyaM sAmAnyaM vo Bavizyati // BrP_193.20 //
{vyAsa uvAca: }
ity AdiSya sa tO mallO tataS cAhUya hastipam /
provAcoccEs tvayA mattaH samAjadvAri kuYjaraH // BrP_193.21 //
sTApyaH kuvalayApIqas tena tO gopadArakO /
GAtanIyO niyudDAya raNgadvAram upAgatO // BrP_193.22 //
tam AjYApyATa dfzwvA ca maYcAn sarvAn upAhftAn /
AsannamaraRaH kaMsaH sUryodayam udEkzata // BrP_193.23 //
tataH samastamaYcezu nAgaraH sa tadA janaH /
rAjamaYcezu cArUQAH saha BftyEr mahIBftaH // BrP_193.24 //
mallaprASnikavargaS ca raNgamaDye samIpagaH /
kftaH kaMsena kaMso 'pi tuNgamaYce vyavasTitaH // BrP_193.25 //
antaHpurARAM maYcAS ca yaTAnye parikalpitAH /
anye ca vAramuKyAnAm anye nagarayozitAm // BrP_193.26 //
nandagopAdayo gopA maYcezv anyezv avasTitAH /
akrUravasudevO ca maYcaprAnte vyavasTitO // BrP_193.27 //
nagarIyozitAM maDye devakI putragarDinI /
antakAle 'pi putrasya drakzyAmIti muKaM sTitA // BrP_193.28 //
vAdyamAnezu tUryezu cARUre cAtivalgati /
hAhAkArapare loka AsPowayati muzwike // BrP_193.29 //
hatvA kuvalayApIqaM hastyArohapracoditam /
madAsfganuliptANgO gajadantavarAyuDO // BrP_193.30 //
mfgamaDye yaTA siMhO garvalIlAvalokinO /
pravizwO sumahAraNgaM baladevajanArdanO // BrP_193.31 //
hAhAkAro mahAY jajYe sarvaraNgezv anantaram /
kfzRo 'yaM balaBadro 'yam iti lokasya vismayAt // BrP_193.32 //
so 'yaM yena hatA GorA pUtanA sA niSAcarI /
prakziptaM SakawaM yena BagnO ca yamalArjunO // BrP_193.33 //
so 'yaM yaH kAliyaM nAgaM nanartAruhya bAlakaH /
Dfto govarDano yena saptarAtraM mahAgiriH // BrP_193.34 //
arizwo DenukaH keSI lIlayEva mahAtmanA /
hato yena ca durvftto dfSyate so 'yam acyutaH // BrP_193.35 //
ayaM cAsya mahAbAhur baladevo 'grajo 'grataH /
prayAti lIlayA yozin- manonayananandanaH // BrP_193.36 //
ayaM sa kaTyate prAjYEH purARArTAvalokiBiH /
gopAlo yAdavaM vaMSaM magnam aByudDarizyati // BrP_193.37 //
ayaM sa sarvaBUtasya vizRor aKilajanmanaH /
avatIrRo mahIm aMSo nUnaM BAraharo BuvaH // BrP_193.38 //
ity evaM varRite pOrE rAme kfzRe ca tatkzaRAt /
uras tatApa devakyAH snehasnutapayoDaram // BrP_193.39 //
mahotsavam ivAlokya putrAv eva vilokayan /
yuveva vasudevo 'BUd vihAyAByAgatAM jarAm // BrP_193.40 //
vistAritAkziyugalA rAjAntaHpurayozitaH /
nAgarastrIsamUhaS ca drazwuM na virarAma tO // BrP_193.41 //
{striya UcuH: }
saKyaH paSyata kfzRasya muKam apy ambujekzaRam /
gajayudDakftAyAsa- svedAmbukaRikAYcitam // BrP_193.42 //
vikAsIva saromBojam avaSyAyajalokzitam /
pariBUtAkzaraM janma saPalaM kriyatAM dfSaH // BrP_193.43 //
SrIvatsANkaM jagadDAma bAlasyEtad vilokyatAm /
vipakzakzapaRaM vakzo BujayugmaM ca BAmini // BrP_193.44 //
valgatA muzwikenEva cARUreRa taTA parEH /
kriyate balaBadrasya hAsyam Izad vilokyatAm // BrP_193.45 //
saKyaH paSyata cARUraM niyudDArTam ayaM hariH /
samupEti na santy atra kiM vfdDA yuktakAriRaH // BrP_193.46 //
kva yOvanonmuKIBUtaH sukumAratanur hariH /
kva vajrakaWinABoga- SarIro 'yaM mahAsuraH // BrP_193.47 //
imO sulalitO raNge vartete navayOvanO /
dEteyamallAS cARUra- pramuKAs tv atidAruRAH // BrP_193.48 //
niyudDaprASnikAnAM tu mahAn eza vyatikramaH /
yad bAlabalinor yudDaM maDyasTEH samupekzyate // BrP_193.49 //
{vyAsa uvAca: }
itTaM purastrIlokasya vadataS cAlayan Buvam /
vavarza harzotkarzaM ca janasya BagavAn hariH // BrP_193.50 //
balaBadro 'pi cAsPowya vavalga lalitaM yadA /
pade pade tadA BUmir na SIrRA yat tad adButam // BrP_193.51 //
cARUreRa tataH kfzRo yuyuDe 'mitavikramaH /
niyudDakuSalo dEtyo baladevena muzwikaH // BrP_193.52 //
saMnipAtAvaDUtES ca cARUreRa samaM hariH /
kzepaREr muzwiBiS cEva kIlAvajranipAtanEH // BrP_193.53 //
pAdodBUtEH pramfzwABis tayor yudDam aBUn mahat /
aSastram atiGoraM tat tayor yudDaM sudAruRam // BrP_193.54 //
svabalaprARanizpAdyaM samAjotsavasaMniDO /
yAvad yAvac ca cARUro yuyuDe hariRA saha // BrP_193.55 //
prARahAnim avApAgryAM tAvat tAvan na bAnDavam /
kfzRo 'pi yuyuDe tena lIlayEva jaganmayaH // BrP_193.56 //
KedAc cAlayatA kopAn nijaSezakare karam /
balakzayaM vivfdDiM ca dfzwvA cARUrakfzRayoH // BrP_193.57 //
vArayAm Asa tUryARi kaMsaH kopaparAyaRaH /
mfdaNgAdizu vAdyezu pratizidDezu tatkzaRAt // BrP_193.58 //
KasaMgatAny avAdyanta dEvatUryARy anekaSaH /
jaya govinda cARUraM jahi keSava dAnavam // BrP_193.59 //
ity antarDigatA devAs tuzwuvus te praharzitAH /
cARUreRa ciraM kAlaM krIqitvA maDusUdanaH // BrP_193.60 //
utpAwya BrAmayAm Asa tadvaDAya kftodyamaH /
BrAmayitvA SataguRaM dEtyamallam amitrajit // BrP_193.61 //
BUmAv AsPowayAm Asa gagane gatajIvitam /
BUmAv AsPowitas tena cARUraH SataDA Bavan // BrP_193.62 //
raktasrAvamahApaNkAM cakAra sa tadA Buvam /
baladevas tu tatkAlaM muzwikena mahAbalaH // BrP_193.63 //
yuyuDe dEtyamallena cARUreRa yaTA hariH /
so 'py enaM muzwinA mUrDni vakzasy Ahatya jAnunA // BrP_193.64 //
pAtayitvA DarApfzWe nizpipeza gatAyuzam /
kfzRas toSalakaM BUyo mallarAjaM mahAbalam // BrP_193.65 //
vAmamuzwiprahAreRa pAtayAm Asa BUtale /
cARUre nihate malle muzwike ca nipAtite // BrP_193.66 //
nIte kzayaM toSalake sarve mallAH pradudruvuH /
vavalgatus tadA raNge kfzRasaMkarzaRAv uBO // BrP_193.67 //
samAnavayaso gopAn balAd Akfzya harzitO /
kaMso 'pi koparaktAkzaH prAhoccEr vyAyatAn narAn // BrP_193.68 //
gopAv etO samAjOGAn nizkramyetAM balAd itaH /
nando 'pi gfhyatAM pApo nigaqEr ASu baDyatAm // BrP_193.69 //
avfdDArheRa daRqena vasudevo 'pi vaDyatAm /
valganti gopAH kfzRena ye ceme sahitAH punaH // BrP_193.70 //
gAvo hriyantAm ezAM ca yac cAsti vasu kiMcana /
evam AjYApayantaM taM prahasya maDusUdanaH // BrP_193.71 //
utpatyAruhya tanmaYcaM kaMsaM jagrAha vegitaH /
keSezv Akfzya vigalat- kirIwam avanItale // BrP_193.72 //
sa kaMsaM pAtayAm Asa tasyopari papAta ca /
niHSezajagadADAra- guruRA patatopari // BrP_193.73 //
kfzRena tyAjitaH prARAnn ugrasenAtmajo nfpaH /
mftasya keSezu tadA gfhItvA maDusUdanaH // BrP_193.74 //
cakarza dehaM kaMsasya raNgamaDye mahAbalaH /
gOraveRAtimahatA paripAtena kfzyatA // BrP_193.75 //
kftA kaMsasya dehena vegitena mahAtmanA /
kaMse gfhIte kfzRena tadBrAtAByAgato ruzA // BrP_193.76 //
sunAmA balaBadreRa lIlayEva nipAtitaH /
tato hAhAkftaM sarvam AsIt tad raNgamaRqalam // BrP_193.77 //
avajYayA hataM dfzwvA kfzRena maTureSvaram /
kfzRo 'pi vasudevasya pAdO jagrAha satvaram // BrP_193.78 //
devakyAS ca mahAbAhur baladevasahAyavAn /
utTApya vasudevas tu devakI ca janArdanam /
smftajanmoktavacanO tAv eva praRatO sTitO // BrP_193.79 //
{vasudeva uvAca: }
prasIda devadeveSa devAnAM pravara praBo /
taTAvayoH prasAdena kftAByudDAra keSava // BrP_193.80 //
ArADito yad BagavAn avatIrRo gfhe mama /
durvfttaniDanArTAya tena naH pAvitaM kulam // BrP_193.81 //
tvam antaH sarvaBUtAnAM sarvaBUtezv avasTitaH /
vartate ca samastAtmaMs tvatto BUtaBavizyatI // BrP_193.82 //
yajYe tvam ijyase 'cintya sarvadevamayAcyuta /
tvam eva yajYo yajvA ca yajYAnAM parameSvara // BrP_193.83 //
sApahnavaM mama mano yad etat tvayi jAyate /
devakyAS cAtmaja prItyA tad atyantaviqambanA // BrP_193.84 //
tvaM kartA sarvaBUtAnAm anAdiniDano BavAn /
kva ca me mAnuzasyEzA jihvA putreti vakzyati // BrP_193.85 //
jagad etaj jagannATa saMBUtam aKilaM yataH /
kayA yuktyA vinA mAyAM so 'smattaH saMBavizyati // BrP_193.86 //
yasmin pratizWitaM sarvaM jagat sTAvarajaNgamam /
sa kozWotsaNgaSayano manuzyAj jAyate kaTam // BrP_193.87 //
sa tvaM prasIda parameSvara pAhi viSvam BrP_193.88a
aMSAvatArakaraREr na mamAsi putraH BrP_193.88b
AbrahmapAdapamayaM jagad ISa sarvaM BrP_193.88c
citte vimohayasi kiM parameSvarAtman BrP_193.88d
mAyAvimohitadfSA tanayo mameti BrP_193.89a
kaMsAd BayaM kftavatA tu mayAtitIvram BrP_193.89b
nIto 'si gokulam arAtiBayAkulasya BrP_193.89c
vfdDiM gato 'si mama cEva gavAm aDISa BrP_193.89d
karmARi rudramarudaSviSatakratUnAM BrP_193.90a
sADyAni yAni na Bavanti nirIkzitAni BrP_193.90b
tvaM vizRur ISajagatAm upakArahetoH BrP_193.90c
prApto 'si naH parigataH paramo vimohaH BrP_193.90d
{vyAsa uvAca: }
tO samutpannavijYAnO BagavatkarmadarSanAt /
devakIvasudevO tu dfzwvA mAyAM punar hariH // BrP_194.1 //
mohAya yaducakrasya vitatAna sa vEzRavIm /
uvAca cAmba Bos tAta cirAd utkaRWitena tu // BrP_194.2 //
BavantO kaMsaBItena dfzwO saMkarzaRena ca /
kurvatAM yAti yaH kAlo mAtApitror apUjanam // BrP_194.3 //
sa vfTA kleSakArI vE sADUnAm upajAyate /
gurudevadvijAtInAM mAtApitroS ca pUjanam // BrP_194.4 //
kurvataH saPalaM janma dehinas tAta jAyate /
tat kzantavyam idaM sarvam atikramakftaM pitaH /
kaMsavIryapratApAByAm AvayoH paravaSyayoH // BrP_194.5 //
{vyAsa uvAca: }
ity uktvATa praRamyoBO yaduvfdDAn anukramAt /
pAdAnatiBiH sasnehaM cakratuH pOramAnasam // BrP_194.6 //
kaMsapatnyas tataH kaMsaM parivArya hataM Buvi /
vilepur mAtaraS cAsya SokaduHKapariplutAH // BrP_194.7 //
bahuprakAram asvasTAH paScAttApAturA hariH /
tAH samASvAsayAm Asa svayam asrAvilekzaRaH // BrP_194.8 //
ugrasenaM tato banDAn mumoca maDusUdanaH /
aByaziYcat taTEvEnaM nijarAjye hatAtmajam // BrP_194.9 //
rAjye 'BiziktaH kfzRena yadusiMhaH sutasya saH /
cakAra pretakAryARi ye cAnye tatra GAtitAH // BrP_194.10 //
kftorDvadEhikaM cEnaM siMhAsanagataM hariH /
uvAcAjYApaya viBo yat kAryam aviSaNkayA // BrP_194.11 //
yayAtiSApAd vaMSo 'yam arAjyArho 'pi sAMpratam /
mayi Bftye sTite devAn AjYApayatu kiM nfpEH // BrP_194.12 //
ity uktvA cograsenaM tu vAyuM prati jagAda ha /
nfvAcA cEva BagavAn keSavaH kAryamAnuzaH // BrP_194.13 //
{SrIkfzRa uvAca: }
gacCendraM brUhi vAyo tvam alaM garveRa vAsava /
dIyatAm ugrasenAya suDarmA BavatA saBA // BrP_194.14 //
kfzRo bravIti rAjArham etad ratnam anuttamam /
suDarmAKyA saBA yuktam asyAM yaduBir Asitum // BrP_194.15 //
{vyAsa uvAca: }
ity uktaH pavano gatvA sarvam Aha SacIpatim /
dadO so 'pi suDarmAKyAM saBAM vAyoH puraMdaraH // BrP_194.16 //
vAyunA cAhftAM divyAM te saBAM yadupuMgavAH /
buBujuH sarvaratnAQyAM govindaBujasaMSrayAH // BrP_194.17 //
viditAKilavijYAnO sarvajYAnamayAv api /
SizyAcAryakramaM vIrO KyApayantO yadUttamO // BrP_194.18 //
tataH sAMdIpaniM kASyam avantipuravAsinam /
astrArTaM jagmatur vIrO baladevajanArdanO // BrP_194.19 //
tasya Sizyatvam aByetya guruvfttiparO hi tO /
darSayAM cakratur vIrAv AcAram aKile jane // BrP_194.20 //
sarahasyaM DanurvedaM sasaMgraham aDIyatAm /
ahorAtrES catuHzazwyA tad adButam aBUd dvijAH // BrP_194.21 //
sAMdIpanir asaMBAvyaM tayoH karmAtimAnuzam /
vicintya tO tadA mene prAptO candradivAkarO // BrP_194.22 //
astragrAmam aSezaM ca proktamAtram avApya tO /
Ucatur vriyatAM yA te dAtavyA gurudakziRA // BrP_194.23 //
so 'py atIndriyam Alokya tayoH karma mahAmatiH /
ayAcata mftaM putraM praBAse lavaRArRave // BrP_194.24 //
gfhItAstrO tatas tO tu gatvA taM lavaRodaDim /
UcutuS ca guroH putro dIyatAm iti sAgaram // BrP_194.25 //
kftAYjalipuwaS cAbDis tAv aTa dvijasattamAH /
uvAca na mayA putro hftaH sAMdIpaner iti // BrP_194.26 //
dEtyaH paYcajano nAma SaNKarUpaH sa bAlakam /
jagrAha so 'sti salile mamEvAsurasUdana // BrP_194.27 //
ity ukto 'ntar jalaM gatvA hatvA paYcajanaM taTA /
kfzRo jagrAha tasyAsTi- praBavaM SaNKam uttamam // BrP_194.28 //
yasya nAdena dEtyAnAM balahAniH prajAyate /
devAnAM varDate tejo yAty aDarmaS ca saMkzayam // BrP_194.29 //
taM pAYcajanyam ApUrya gatvA yamapurIM hariH /
baladevaS ca balavAY jitvA vEvasvataM yamam // BrP_194.30 //
taM bAlaM yAtanAsaMsTaM yaTApUrvaSarIriRam /
pitre pradattavAn kfzRo balaS ca balinAM varaH // BrP_194.31 //
maTurAM ca punaH prAptAv ugrasenena pAlitAm /
prahfzwapuruzastrIkAv uBO rAmajanArdanO // BrP_194.32 //
{vyAsa uvAca: }
jarAsaMDasute kaMsa upayeme mahAbalaH /
astiH prAptiS ca Bo viprAs tayor BartfhaRaM harim // BrP_195.1 //
mahAbalaparIvAro mAgaDADipatir balI /
hantum aByAyayO kopAj jarAsaMDaH sayAdavam // BrP_195.2 //
upetya maTurAM so 'Ta ruroDa magaDeSvaraH /
akzOhiRIBiH sEnyasya trayoviMSatiBir vftaH // BrP_195.3 //
nizkramyAlpaparIvArAv uBO rAmajanArdanO /
yuyuDAte samaM tasya balinO balisEnikEH // BrP_195.4 //
tato balaS ca kfzRaS ca matiM cakre mahAbalaH /
AyuDAnAM purARAnAm AdAne munisattamAH // BrP_195.5 //
anantaraM cakraSArNge tURO cApy akzayO SarEH /
AkASAd AgatO vIrO tadA kOmodakI gadA // BrP_195.6 //
halaM ca balaBadrasya gaganAd Agamat karam /
balasyABimataM viprAH sunandaM muSalaM taTA // BrP_195.7 //
tato yudDe parAjitya svasEnyaM magaDADipam /
purIM viviSatur vIrAv uBO rAmajanArdanO // BrP_195.8 //
jite tasmin sudurvftte jarAsaMDe dvijottamAH /
jIvamAne gate tatra kfzRo mene na taM jitam // BrP_195.9 //
punar apy AjagAmATa jarAsaMDo balAnvitaH /
jitaS ca rAmakfzRAByAm apakftya dvijottamAH // BrP_195.10 //
daSa cAzwO ca saMgrAmAn evam atyantadurmadaH /
yaduBir mAgaDo rAjA cakre kfzRapurogamEH // BrP_195.11 //
sarvezv eva ca yudDezu yaduBiH sa parAjitaH /
apakrAnto jarAsaMDaH svalpasEnyEr balADikaH // BrP_195.12 //
tad balaM yAdavAnAM vE rakzitaM yad anekaSaH /
tat tu saMniDimAhAtmyaM vizRor aMSasya cakriRaH // BrP_195.13 //
manuzyaDarmaSIlasya lIlA sA jagataH pateH /
astrARy anekarUpARi yad arAtizu muYcati // BrP_195.14 //
manasEva jagatsfzwi- saMhAraM tu karoti yaH /
tasyAripakzakzapaRe kiyAn udyamavistaraH // BrP_195.15 //
taTApi ca manuzyARAM Darmas tadanuvartanam /
kurvan balavatA saMDiM hInEr yudDaM karoty asO // BrP_195.16 //
sAma copapradAnaM ca taTA BedaM ca darSayan /
karoti daRqapAtaM ca kvacid eva palAyanam // BrP_195.17 //
manuzyadehinAM cezwAm ity evam anuvartate /
lIlA jagatpates tasya cCandataH saMpravartate // BrP_195.18 //
{vyAsa uvAca: }
gArgyaM gozWe dvijo SyAlaH zaRQa ity uktavAn dvijAH /
yadUnAM saMniDO sarve jahasur yAdavAs tadA // BrP_196.1 //
tataH kopasamAvizwo dakziRApaTam etya saH /
sutam icCaMs tapas tepe yaducakraBayAvaham // BrP_196.2 //
ArADayan mahAdevaM so 'yaS cUrRam aBakzayat /
dadO varaM ca tuzwo 'sO varze dvAdaSake haraH // BrP_196.3 //
saMBAvayAm Asa sa taM yavaneSo hy anAtmajam /
tadyozitsaMgamAc cAsya putro 'BUd alisapraBaH // BrP_196.4 //
taM kAlayavanaM nAma rAjye sve yavaneSvaraH /
aBizicya vanaM yAto vajrAgrakaWinorasam // BrP_196.5 //
sa tu vIryamadonmattaH pfTivyAM balino nfpAn /
papracCa nAradaS cAsmE kaTayAm Asa yAdavAn // BrP_196.6 //
mlecCakowisahasrARAM sahasrEH so 'pi saMvftaH /
gajASvaraTasaMpannES cakAra paramodyamam // BrP_196.7 //
prayayO cAtavacCinnEH prayAREH sa dine dine /
yAdavAn prati sAmarzo munayo maTurAM purIm // BrP_196.8 //
kfzRo 'pi cintayAm Asa kzapitaM yAdavaM balam /
yavanena samAlokya mAgaDaH saMprayAsyati // BrP_196.9 //
mAgaDasya balaM kzIRaM sa kAlayavano balI /
hantA tad idam AyAtaM yadUnAM vyasanaM dviDA // BrP_196.10 //
tasmAd durgaM karizyAmi yadUnAm atidurjayam /
striyo 'pi yatra yuDyeyuH kiM punar vfzRiyAdavAH // BrP_196.11 //
mayi matte pramatte vA supte pravasite 'pi vA /
yAdavABiBavaM duzwA mA kurvan vEriRo 'Dikam // BrP_196.12 //
iti saMcintya govindo yojanAni mahodaDim /
yayAce dvAdaSa purIM dvArakAM tatra nirmame // BrP_196.13 //
mahodyAnAM mahAvaprAM taqAgaSataSoBitAm /
prAkAraSatasaMbADAm indrasyevAmarAvatIm // BrP_196.14 //
maTurAvAsinaM lokaM tatrAnIya janArdanaH /
Asanne kAlayavane maTurAM ca svayaM yayO // BrP_196.15 //
bahir AvAsite sEnye maTurAyA nirAyuDaH /
nirjagAma sa govindo dadarSa yavanaS ca tam // BrP_196.16 //
sa jYAtvA vAsudevaM taM bAhupraharaRo nfpaH /
anuyAto mahAyogi- cetoBiH prApyate na yaH // BrP_196.17 //
tenAnuyAtaH kfzRo 'pi praviveSa mahAguhAm /
yatra Sete mahAvIryo mucukundo nareSvaraH // BrP_196.18 //
so 'pi pravizwo yavano dfzwvA SayyAgataM naram /
pAdena tAqayAm Asa kfzRaM matvA sa durmatiH // BrP_196.19 //
dfzwamAtraS ca tenAsO jajvAla yavano 'gninA /
tatkroDajena munayo BasmIBUtaS ca tatkzaRAt // BrP_196.20 //
sa hi devAsure yudDe gatvA jitvA mahAsurAn /
nidrArtaH sumahAkAlaM nidrAM vavre varaM surAn // BrP_196.21 //
proktaS ca devEH saMsuptaM yas tvAm utTApayizyati /
dehajenAgninA sadyaH sa tu BasmIBavizyati // BrP_196.22 //
evaM dagDvA sa taM pApaM dfzwvA ca maDusUdanam /
kas tvam ity Aha so 'py Aha jAto 'haM SaSinaH kule // BrP_196.23 //
vasudevasya tanayo yaduvaMSasamudBavaH /
mucukundo 'pi tac CrutvA vfdDagArgyavacaH smaran // BrP_196.24 //
saMsmftya praRipatyEnaM sarvaM sarveSvaraM harim /
prAha jYAto BavAn vizRor aMSas tvaM parameSvaraH // BrP_196.25 //
purA gArgyeRa kaTitam azwAviMSatime yuge /
dvAparAnte harer janma yaduvaMSe Bavizyati // BrP_196.26 //
sa tvaM prApto na saMdeho martyAnAm upakArakft /
taTA hi sumahat tejo nAlaM soQum ahaM tava // BrP_196.27 //
taTA hi sumahAmBoda- DvaniDIrataraM tataH /
vAkyaM tam iti hovAca yuzmatpAdasulAlitam // BrP_196.28 //
devAsure mahAyudDe dEtyAS ca sumahABawAH /
na Sekus te mahat tejas tat tejo na sahAmy aham // BrP_196.29 //
saMsArapatitasyEko jantos tvaM SaraRaM param /
saMprasIda prapannArti- hartA hara mamASuBam // BrP_196.30 //
tvaM payoniDayaH SElAH saritaS ca vanAni ca /
medinI gaganaM vAyur Apo 'gnis tvaM taTA pumAn // BrP_196.31 //
puMsaH parataraM sarvaM vyApya janma vikalpavat /
SabdAdihInam ajaraM vfdDikzayavivarjitam // BrP_196.32 //
tvatto 'marAs tu pitaro yakzaganDarvarAkzasAH /
sidDAS cApsarasas tvatto manuzyAH paSavaH KagAH // BrP_196.33 //
sarIsfpA mfgAH sarve tvattaS cEva mahIruhAH /
yac ca BUtaM Bavizyad vA kiMcid atra carAcare // BrP_196.34 //
amUrtaM mUrtam aTavA sTUlaM sUkzmataraM taTA /
tat sarvaM tvaM jagatkartar nAsti kiMcit tvayA vinA // BrP_196.35 //
mayA saMsAracakre 'smin BramatA Bagavan sadA /
tApatrayABiBUtena na prAptA nirvftiH kvacit // BrP_196.36 //
duHKAny eva suKAnIti mfgatfzRAjalASayaH /
mayA nATa gfhItAni tAni tApAya me 'Bavan // BrP_196.37 //
rAjyam urvI balaM koSo mitrapakzas taTAtmajAH /
BAryA BftyajanA ye ca SabdAdyA vizayAH praBo // BrP_196.38 //
suKabudDyA mayA sarvaM gfhItam idam avyaya /
pariRAme ca deveSa tApAtmakam aBUn mama // BrP_196.39 //
devalokagatiM prApto nATa devagaRo 'pi hi /
mattaH sAhAyyakAmo 'BUc CASvatI kutra nirvftiH // BrP_196.40 //
tvAm anArADya jagatAM sarvezAM praBavAspadam /
SASvatI prApyate kena parameSvara nirvftiH // BrP_196.41 //
tvanmAyAmUQamanaso janmamftyujarAdikAn /
avApya pApAn paSyanti pretarAjAnam antarA // BrP_196.42 //
tataH pASaSatEr badDA narakezv atidAruRam /
prApnuvanti mahad duHKaM viSvarUpam idaM tava // BrP_196.43 //
aham atyantavizayI mohitas tava mAyayA /
mamatvAgADagartAnte BramAmi parameSvara // BrP_196.44 //
so 'haM tvAM SaraRam apAram ISam IqyaM BrP_196.45a
saMprAptaH paramapadaM yato na kiMcit BrP_196.45b
saMsAraSramaparitApataptacetA BrP_196.45c
nirviRRe pariRataDAmni sABilAzaH BrP_196.45d
{vyAsa uvAca: }
itTaM stutas tadA tena mucukundena DImatA /
prAheSaH sarvaBUtAnAm anAdiniDano hariH // BrP_197.1 //
{SrIkfzRa uvAca: }
yaTABivAYCitAMl lokAn divyAn gacCa nareSvara /
avyAhataparESvaryo matprasAdopabfMhitaH // BrP_197.2 //
BuktvA divyAn mahABogAn Bavizyasi mahAkule /
jAtismaro matprasAdAt tato mokzam avApsyasi // BrP_197.3 //
{vyAsa uvAca: }
ity uktaH praRipatyeSaM jagatAm acyutaM nfpaH /
guhAmuKAd vinizkrAnto dadfSe so 'lpakAn narAn // BrP_197.4 //
tataH kaliyugaM jYAtvA prAptaM taptuM tato nfpaH /
naranArAyaRasTAnaM prayayO ganDamAdanam // BrP_197.5 //
kfzRo 'pi GAtayitvArim upAyena hi tadbalam /
jagrAha maTurAm etya hastyaSvasyandanojjvalam // BrP_197.6 //
AnIya cograsenAya dvAravatyAM nyavedayat /
parABiBavaniHSaNkaM baBUva ca yadoH kulam // BrP_197.7 //
baladevo 'pi viprendrAH praSAntAKilavigrahaH /
jYAtidarSanasotkaRWaH prayayO nandagokulam // BrP_197.8 //
tato gopAS ca gopyaS ca yaTApUrvam amitrajit /
taTEvAByavadat premRA bahumAnapuraHsaram // BrP_197.9 //
kES cApi saMparizvaktaH kAMScit sa parizasvaje /
hAsaM cakre samaM kEScid gopagopIjanEs taTA // BrP_197.10 //
priyARy anekAny avadan gopAs tatra halAyuDam /
gopyaS ca premamuditAH procuH serzyam aTAparAH // BrP_197.11 //
gopyaH papracCur aparA nAgarIjanavallaBaH /
kaccid Aste suKaM kfzRaS calatpremarasAkulaH // BrP_197.12 //
asmaccezwopahasanaM na kaccit purayozitAm /
sOBAgyamAnam aDikaM karoti kzaRasOhfdaH // BrP_197.13 //
kaccit smarati naH kfzRo gItAnugamanaM kftam /
apy asO mAtaraM drazwuM sakfd apy Agamizyati // BrP_197.14 //
aTavA kiM tadAlApEH kriyantAm aparAH kaTAH /
yad asmABir vinA tena vinAsmAkaM Bavizyati // BrP_197.15 //
pitA mAtA taTA BrAtA BartA banDujanaS ca kaH /
na tyaktas tatkfte SmABir akftajYas tato hi saH // BrP_197.16 //
taTApi kaccid AtmIyam ihAgamanasaMSrayam /
karoti kfzRo vaktavyaM BavatA vacanAmftam // BrP_197.17 //
dAmodaro 'sO govindaH purastrIsaktamAnasaH /
apetaprItir asmAsu durdarSaH pratiBAti naH // BrP_197.18 //
{vyAsa uvAca: }
AmantritaH sa kfzReti punar dAmodareti ca /
jahasuH susvaraM gopyo hariRA kfzwacetasaH // BrP_197.19 //
saMdeSEH sOmyamaDurEH premagarBEr agarvitEH /
rAmeRASvAsitA gopyaH kfzRasyAtimaDusvarEH // BrP_197.20 //
gopES ca pUrvavad rAmaH parihAsamanoharEH /
kaTAS cakAra premRA ca saha tEr vrajaBUmizu // BrP_197.21 //
{vyAsa uvAca: }
vane viharatas tasya saha gopEr mahAtmanaH /
mAnuzacCadmarUpasya Sezasya DaraRIBftaH // BrP_198.1 //
nizpAditorukAryasya kAryeREvAvatAriRaH /
upaBogArTam atyarTaM varuRaH prAha vAruRIm // BrP_198.2 //
{varuRa uvAca: }
aBIzwAM sarvadA hy asya madire tvaM mahOjasaH /
anantasyopaBogAya tasya gacCa mude SuBe // BrP_198.3 //
{vyAsa uvAca: }
ity uktA vAruRI tena saMniDAnam aTAkarot /
vfndAvanatawotpanna- kadambatarukoware // BrP_198.4 //
vicaran baladevo 'pi madirAganDam udDatam /
AGrAya madirAharzam avApATa purAtanam // BrP_198.5 //
tataH kadambAt sahasA madyaDArAM sa lANgalI /
patantIM vIkzya munayaH prayayO paramAM mudam // BrP_198.6 //
papO ca gopagopIBiH samaveto mudAnvitaH /
upagIyamAno lalitaM gItavAdyaviSAradEH // BrP_198.7 //
Sramato 'tyantaGarmAmBaH- kaRikAmOktikojjvalaH /
AgacCa yamune snAtum icCAmIty Aha vihvalaH // BrP_198.8 //
tasya vAcaM nadI sA tu mattoktAm avamanya vE /
nAjagAma tataH krudDo halaM jagrAha lANgalI // BrP_198.9 //
gfhItvA tAM tawenEva cakarza madavihvalaH /
pApe nAyAsi nAyAsi gamyatAm icCayAnyataH // BrP_198.10 //
sA kfzwA tena sahasA mArgaM saMtyajya nimnagA /
yatrAste baladevo 'sO plAvayAm Asa tad vanam // BrP_198.11 //
SarIriRI taTopetya trAsavihvalalocanA /
prasIdety abravId rAmaM muYca mAM muSalAyuDa // BrP_198.12 //
so 'bravId avajAnAsi mama SOryabalaM yadi /
so 'haM tvAM halapAtena nayizyAmi sahasraDA // BrP_198.13 //
{vyAsa uvAca: }
ity uktayAtisaMtrastas tayA nadyA prasAditaH /
BUBAge plAvite tatra mumoca yamunAM balaH // BrP_198.14 //
tataH snAtasya vE kAntir AjagAma mahAvane /
avataMsotpalaM cAru gfhItvEkaM ca kuRqalam // BrP_198.15 //
varuRaprahitAM cAsmE mAlAm amlAnapaNkajAm /
samudrArhe taTA vastre nIle lakzmIr ayacCata // BrP_198.16 //
kftAvataMsaH sa tadA cArukuRqalaBUzitaH /
nIlAmbaraDaraH sragvI SuSuBe kAntisaMyutaH // BrP_198.17 //
itTaM viBUzito reme tatra rAmas tadA vraje /
mAsadvayena yAtaS ca punaH sa maTurAM purIm // BrP_198.18 //
revatIM cEva tanayAM rEvatasya mahIpateH /
upayeme balas tasyAM jajYAte niSaWolmukO // BrP_198.19 //
{vyAsa uvAca: }
BIzmakaH kuRqine rAjA vidarBavizaye 'Bavat /
rukmiRI tasya duhitA rukmI cEva suto dvijAH // BrP_199.1 //
rukmiRIM cakame kfzRaH sA ca taM cAruhAsinI /
na dadO yAcate cEnAM rukmI dvezeRa cakriRe // BrP_199.2 //
dadO sa SiSupAlAya jarAsaMDapracoditaH /
BIzmako rukmiRA sArDaM rukmiRIm uruvikramaH // BrP_199.3 //
vivAhArTaM tataH sarve jarAsaMDamuKA nfpAH /
BIzmakasya puraM jagmuH SiSupAlaS ca kuRqinam // BrP_199.4 //
kfzRo 'pi balaBadrAdyEr yaduBiH parivAritaH /
prayayO kuRqinaM drazwuM vivAhaM cEdyaBUpateH // BrP_199.5 //
SvoBAvini vivAhe tu tAM kanyAM hftavAn hariH /
vipakzaBAvam AsAdya rAmAdyezv eva banDuzu // BrP_199.6 //
tataS ca pORqrakaH SrImAn dantavaktro vidUraTaH /
SiSupAlo jarAsaMDaH SAlvAdyAS ca mahIBftaH // BrP_199.7 //
kupitAs te hariM hantuM cakrur udyogam uttamam /
nirjitAS ca samAgamya rAmAdyEr yadupuMgavEH // BrP_199.8 //
kuRqinaM na pravekzyAmi ahatvA yuDi keSavam /
kftvA pratijYAM rukmI ca hantuM kfzRam aBidrutaH // BrP_199.9 //
hatvA balaM sa nAgASva- pattisyandanasaMkulam /
nirjitaH pAtitaS corvyAM lIlayEva sa cakriRA // BrP_199.10 //
nirjitya rukmiRaM samyag upayeme sa rukmiRIm /
rAkzasena viDAnena saMprApto maDusUdanaH // BrP_199.11 //
tasyAM jajYe ca pradyumno madanAMSaH sa vIryavAn /
jahAra Sambaro yaM vE yo jaGAna ca Sambaram // BrP_199.12 //
{munaya UcuH: }
SambareRa hfto vIraH pradyumnaH sa kaTaM punaH /
SambaraS ca mahAvIryaH pradyumnena kaTaM hataH // BrP_200.1 //
{vyAsa uvAca: }
zazWe 'hni jAtamAtre tu pradyumnaM sUtikAgfhAt /
mamEza hanteti dvijA hftavAn kAlaSambaraH // BrP_200.2 //
nItvA cikzepa cEvEnaM grAho 'gre lavaRArRave /
kallolajanitAvarte suGore makarAlaye // BrP_200.3 //
patitaM cEva tatrEko matsyo jagrAha bAlakam /
na mamAra ca tasyApi jaWarAnaladIpitaH // BrP_200.4 //
matsyabanDES ca matsyo 'sO matsyEr anyEH saha dvijAH /
GAtito 'suravaryAya SambarAya niveditaH // BrP_200.5 //
tasya mAyAvatI nAma patnI sarvagfheSvarI /
kArayAm Asa sUdAnAm ADipatyam aninditA // BrP_200.6 //
dArite matsyajaWare dadfSe sAtiSoBanam /
kumAraM manmaTataror dagDasya praTamANkuram // BrP_200.7 //
ko 'yaM kaTam ayaM matsya- jaWare samupAgataH /
ity evaM kOtukAvizwAM tAM tanvIM prAha nAradaH // BrP_200.8 //
{nArada uvAca: }
ayaM samastajagatAM sfzwisaMhArakAriRA /
SambareRa hftaH kfzRa- tanayaH sUtikAgfhAt // BrP_200.9 //
kziptaH samudre matsyena nigIrRas te vaSaM gataH /
nararatnam idaM suBru viSrabDA paripAlaya // BrP_200.10 //
{vyAsa uvAca: }
nAradenEvam uktA sA pAlayAm Asa taM SiSum /
bAlyAd evAtirAgeRa rUpAtiSayamohitA // BrP_200.11 //
sa yadA yOvanABoga- BUzito 'BUd dvijottamAH /
sABilAzA tadA sA tu baBUva gajagAminI // BrP_200.12 //
mAyAvatI dadO cAsmE mAyA sarvA mahAtmane /
pradyumnAyAtmaBUtAya tannyastahfdayekzaRA /
prasajjantIM tu tAm Aha sa kArzRiH kamalalocanaH // BrP_200.13 //
{pradyumna uvAca: }
mAtfBAvaM vihAyEva kimarTaM vartase 'nyaTA //* BrP_200.14 //
{vyAsa uvAca: }
sA cAsmE kaTayAm Asa na putras tvaM mameti vE /
tanayaM tvAm ayaM vizRor hftavAn kAlaSambaraH // BrP_200.15 //
kziptaH samudre matsyasya saMprApto jaWarAn mayA /
sA tu roditi te mAtA kAntAdyApy ativatsalA // BrP_200.16 //
{vyAsa uvAca: }
ity uktaH SambaraM yudDe pradyumnaH sa samAhvayat /
kroDAkulIkftamanA yuyuDe ca mahAbalaH // BrP_200.17 //
hatvA sEnyam aSezaM tu tasya dEtyasya mADaviH /
sapta mAyA vyatikramya mAyAM saMyuyuje 'zwamIm // BrP_200.18 //
tayA jaGAna taM dEtyaM mAyayA kAlaSambaram /
utpatya ca tayA sArDam AjagAma pituH puram // BrP_200.19 //
antaHpure ca patitaM mAyAvatyA samanvitam /
taM dfzwvA hfzwasaMkalpA baBUvuH kfzRayozitaH /
rukmiRI cAbravIt premRA Asaktadfzwir aninditA // BrP_200.20 //
{rukmiRy uvAca: }
DanyAyAH Kalv ayaM putro vartate navayOvane /
asmin vayasi putro me pradyumno yadi jIvati // BrP_200.21 //
saBAgyA jananI vatsa tvayA kApi viBUzitA /
aTavA yAdfSaH sneho mama yAdfg vapuS ca te /
harer apatyaM suvyaktaM BavAn vatsa Bavizyati // BrP_200.22 //
{vyAsa uvAca: }
etasminn antare prAptaH saha kfzRena nAradaH /
antaHpuravarAM devIM rukmiRIM prAha harzitaH // BrP_200.23 //
{SrIkfzRa uvAca: }
eza te tanayaH suBru hatvA Sambaram AgataH /
hfto yenABavat pUrvaM putras te sUtikAgfhAt // BrP_200.24 //
iyaM mAyAvatI BAryA tanayasyAsya te satI /
Sambarasya na BAryeyaM SrUyatAm atra kAraRam // BrP_200.25 //
manmaTe tu gate nASaM tadudBavaparAyaRA /
SambaraM mohayAm Asa mAyArUpeRa rukmiRi // BrP_200.26 //
vivAhAdyupaBogezu rUpaM mAyAmayaM SuBam /
darSayAm Asa dEtyasya tasyeyaM madirekzaRA // BrP_200.27 //
kAmo 'vatIrRaH putras te tasyeyaM dayitA ratiH /
viSaNkA nAtra kartavyA snuzeyaM tava SoBanA // BrP_200.28 //
{vyAsa uvAca: }
tato harzasamAvizwO rukmiRIkeSavO tadA /
nagarI ca samastA sA sADu sADv ity aBAzata // BrP_200.29 //
ciraM nazwena putreRa saMgatAM prekzya rukmiRIm /
avApa vismayaM sarvo dvAravatyAM janas tadA // BrP_200.30 //
{vyAsa uvAca: }
cArudezRaM sudezRaM ca cArudehaM ca SoBanam /
suzeRaM cAruguptaM ca BadracAruM taTAparam // BrP_201.1 //
cAruvindaM sucAruM ca cAruM ca balinAM varam /
rukmiRy ajanayat putrAn kanyAM cArumatIM taTA // BrP_201.2 //
anyAS ca BAryAH kfzRasya baBUvuH sapta SoBanAH /
kAlindI mitravindA ca satyA nAgnajitI taTA // BrP_201.3 //
devI jAmbavatI cApi sadA tuzwA tu rohiRI /
madrarAjasutA cAnyA suSIlA SIlamaRqalA // BrP_201.4 //
sAtrAjitI satyaBAmA lakzmaRA cAruhAsinI /
zoqaSAtra sahasrARi strIRAm anyAni cakriRaH // BrP_201.5 //
pradyumno 'pi mahAvIryo rukmiRas tanayAM SuBAm /
svayaMvarasTAM jagrAha sApi taM tanayaM hareH // BrP_201.6 //
tasyAm asyABavat putro mahAbalaparAkramaH /
anirudDo raRe rudDo vIryodaDir ariMdamaH // BrP_201.7 //
tasyApi rukmiRaH pOtrIM varayAm Asa keSavaH /
dOhitrAya dadO rukmI sparDayann api SOriRA // BrP_201.8 //
tasyA vivAhe rAmAdyA yAdavA hariRA saha /
rukmiRo nagaraM jagmur nAmnA BojakawaM dvijAH // BrP_201.9 //
vivAhe tatra nirvftte prAdyumneH sumahAtmanaH /
kaliNgarAjapramuKA rukmiRaM vAkyam abruvan // BrP_201.10 //
{kaliNgAdaya UcuH: }
anakzajYo halI dyUte taTAsya vyasanaM mahat /
tan nayAmo balaM tasmAd dyUtenEva mahAdyute // BrP_201.11 //
{vyAsa uvAca: }
taTeti tAn Aha nfpAn rukmI balasamanvitaH /
saBAyAM saha rAmeRa cakre dyUtaM ca vE tadA // BrP_201.12 //
sahasram ekaM nizkARAM rukmiRA vijito balaH /
dvitIye divase cAnyat sahasraM rukmiRA jitaH // BrP_201.13 //
tato daSa sahasrARi nizkARAM paRam Adade /
balaBadraprapannAni rukmI dyUtavidAM varaH // BrP_201.14 //
tato jahAsATa balaM kaliNgADipatir dvijAH /
dantAn vidarSayan mUQo rukmI cAha madodDataH // BrP_201.15 //
{rukmy uvAca: }
avidyo 'yaM mahAdyUte balaBadraH parAjitaH /
mfzEvAkzAvalepatvAd yo 'yaM mene 'kzakovidam // BrP_201.16 //
dfzwvA kaliNgarAjaM tu prakASadaSanAnanam /
rukmiRaM cApi durvAkyaM kopaM cakre halAyuDaH // BrP_201.17 //
{vyAsa uvAca: }
tataH kopaparItAtmA nizkakowiM halAyuDaH /
glahaM jagrAha rukmI ca tatas tv akzAn apAtayat // BrP_201.18 //
ajayad baladevo 'Ta prAhoccEs taM jitaM mayA /
mameti rukmI prAhoccEr alIkoktEr alaM balam // BrP_201.19 //
tvayokto 'yaM glahaH satyaM na mamEzo 'numoditaH /
evaM tvayA ced vijitaM na mayA vijitaM kaTam // BrP_201.20 //
tato 'ntarikze vAg uccEH prAha gamBIranAdinI /
baladevasya taM kopaM varDayantI mahAtmanaH // BrP_201.21 //
{AkASavAg uvAca: }
jitaM tu baladevena rukmiRA BAzitaM mfzA /
anuktvA vacanaM kiMcit kftaM Bavati karmaRA // BrP_201.22 //
{vyAsa uvAca: }
tato balaH samutTAya kroDasaMraktalocanaH /
jaGAnAzwApadenEva rukmiRaM sa mahAbalaH // BrP_201.23 //
kaliNgarAjaM cAdAya visPurantaM balAd balaH /
baBaYja dantAn kupito yEH prakASaM jahAsa saH // BrP_201.24 //
Akfzya ca mahAstamBaM jAtarUpamayaM balaH /
jaGAna ye tatpakzAs tAn BUBftaH kupito balaH // BrP_201.25 //
tato hAhAkftaM sarvaM palAyanaparaM dvijAH /
tad rAjamaRqalaM sarvaM baBUva kupite bale // BrP_201.26 //
balena nihataM SrutvA rukmiRaM maDusUdanaH /
novAca vacanaM kiMcid rukmiRIbalayor BayAt // BrP_201.27 //
tato 'nirudDam AdAya kftodvAhaM dvijottamAH /
dvArakAm AjagAmATa yaducakraM sakeSavam // BrP_201.28 //
{vyAsa uvAca: }
dvAravatyAM tataH SOriM Sakras triBuvaneSvaraH /
AjagAmATa munayo mattErAvatapfzWagaH // BrP_202.1 //
praviSya dvArakAM so 'Ta samIpe ca hares tadA /
kaTayAm Asa dEtyasya narakasya vicezwitam // BrP_202.2 //
{indra uvAca: }
tvayA nATena devAnAM manuzyatve 'pi tizWatA /
praSamaM sarvaduHKAni nItAni maDusUdana // BrP_202.3 //
tapasvijanarakzAyE so 'rizwo Denukas taTA /
pralambAdyAs taTA keSI te sarve nihatAs tvayA // BrP_202.4 //
kaMsaH kuvalayApIqaH pUtanA bAlaGAtinI /
nASaM nItAs tvayA sarve ye 'nye jagadupadravAH // BrP_202.5 //
yuzmaddordaRqasaMbudDi- paritrAte jagattraye /
yajYe yajYahaviH prASya tfptiM yAnti divOkasaH // BrP_202.6 //
so 'haM sAMpratam AyAto yannimittaM janArdana /
tac CrutvA tatpratIkAra- prayatnaM kartum arhasi // BrP_202.7 //
BOmo 'yaM narako nAma prAgjyotizapureSvaraH /
karoti sarvaBUtAnAm apaGAtam ariMdama // BrP_202.8 //
devasidDasurAdInAM nfpARAM ca janArdana /
hatvA tu so 'suraH kanyA ruroDa nijamandire // BrP_202.9 //
CattraM yat salilasrAvi taj jahAra pracetasaH /
mandarasya taTA SfNgaM hftavAn maRiparvatam // BrP_202.10 //
amftasrAviRI divye mAtur me 'mftakuRqale /
jahAra so 'suro 'dityA vAYCaty ErAvataM dvipam // BrP_202.11 //
durnItam etad govinda mayA tasya tavoditam /
yad atra pratikartavyaM tat svayaM parimfSyatAm // BrP_202.12 //
{vyAsa uvAca: }
iti SrutvA smitaM kftvA BagavAn devakIsutaH /
gfhItvA vAsavaM haste samuttasTO varAsanAt // BrP_202.13 //
saMcintitam upAruhya garuqaM gaganecaram /
satyaBAmAM samAropya yayO prAgjyotizaM puram // BrP_202.14 //
AruhyErAvataM nAgaM Sakro 'pi tridaSAlayam /
tato jagAma sumanAH paSyatAM dvArakOkasAm // BrP_202.15 //
prAgjyotizapurasyAsya samantAc Catayojanam /
AcitaM BEravEH pASEH parasEnyanivAraRe // BrP_202.16 //
tAMS cicCeda hariH pASAn kziptvA cakraM sudarSanam /
tato muraH samuttasTO taM jaGAna ca keSavaH // BrP_202.17 //
muros tu tanayAn sapta sahasrAs tAMs tato hariH /
cakraDArAgninirdagDAMS cakAra SalaBAn iva // BrP_202.18 //
hatvA muraM hayagrIvaM taTA paYcajanaM dvijAH /
prAgjyotizapuraM DImAMs tvarAvAn samupAdravat // BrP_202.19 //
narakenAsya tatrABUn mahAsEnyena saMyugaH /
kfzRasya yatra govindo jaGne dEtyAn sahasraSaH // BrP_202.20 //
SastrAstravarzaM muYcantaM sa BOmaM narakaM balI /
kziptvA cakraM dviDA cakre cakrI dEteyacakrahA // BrP_202.21 //
hate tu narake BUmir gfhItvAditikuRqale /
upatasTe jagannATaM vAkyaM cedam aTAbravIt // BrP_202.22 //
{DaraRy uvAca: }
yadAham udDftA nATa tvayA SUkaramUrtinA /
tvatsaMsparSaBavaH putras tadAyaM mayy ajAyata // BrP_202.23 //
so 'yaM tvayEva datto me tvayEva vinipAtitaH /
gfhARa kuRqale ceme pAlayAsya ca saMtatim // BrP_202.24 //
BArAvataraRArTAya mamEva BagavAn imam /
aMSena lokam AyAtaH prasAdasumuKa praBo // BrP_202.25 //
tvaM kartA ca vikartA ca saMhartA praBavo 'vyayaH /
jagatsvarUpo yaS ca tvaM stUyase 'cyuta kiM mayA // BrP_202.26 //
vyApI vyApyaH kriyA kartA kAryaM ca BagavAn sadA /
sarvaBUtAtmaBUtAtmA stUyase 'cyuta kiM mayA // BrP_202.27 //
paramAtmA tvam AtmA ca BUtAtmA cAvyayo BavAn /
yadA tadA stutir nAsti kimarTaM te pravartatAm // BrP_202.28 //
prasIda sarvaBUtAtman narakena kftaM ca yat /
tat kzamyatAm adozAya matsutaH sa nipAtitaH // BrP_202.29 //
{vyAsa uvAca: }
taTeti coktvA DaraRIM BagavAn BUtaBAvanaH /
ratnAni narakAvAsAj jagrAha munisattamAH // BrP_202.30 //
kanyApure sa kanyAnAM zoqaSAtulavikramaH /
SatADikAni dadfSe sahasrARi dvijottamAH // BrP_202.31 //
caturdaMzwrAn gajAMS cogrAn zaw sahasrARi dfzwavAn /
kAmbojAnAM taTASvAnAM niyutAny ekaviMSatim // BrP_202.32 //
kanyAs tAS ca taTA nAgAMs tAn aSvAn dvArakAM purIm /
prApayAm Asa govindaH sadyo narakakiMkarEH // BrP_202.33 //
dadfSe vAruRaM CattraM taTEva maRiparvatam /
AropayAm Asa harir garuqe patageSvare // BrP_202.34 //
Aruhya ca svayaM kfzRaH satyaBAmAsahAyavAn /
adityAH kuRqale dAtuM jagAma tridaSAlayam // BrP_202.35 //
{vyAsa uvAca: }
garuqo vAruRaM CattraM taTEva maRiparvatam /
saBAryaM ca hfzIkeSaM lIlayEva vahan yayO // BrP_203.1 //
tataH SaNKam upADmAya svargadvAraM gato hariH /
upatasTus tato devAH sArGapAtrA janArdanam // BrP_203.2 //
sa devEr arcitaH kfzRo devamAtur niveSanam /
sitABraSiKarAkAraM praviSya dadfSe 'ditim // BrP_203.3 //
sa tAM praRamya SakreRa sahitaH kuRqalottame /
dadO narakanASaM ca SaSaMsAsyE janArdanaH // BrP_203.4 //
tataH prItA jaganmAtA DAtAraM jagatAM harim /
tuzwAvAditir avyagraM kftvA tatpravaRaM manaH // BrP_203.5 //
{aditir uvAca: }
namas te puRqarIkAkza BaktAnAm aBayaMkara /
sanAtanAtman BUtAtman sarvAtman BUtaBAvana // BrP_203.6 //
praRetar manaso budDer indriyARAM guRAtmaka /
sitadIrGAdiniHSeza- kalpanAparivarjita // BrP_203.7 //
janmAdiBir asaMspfzwa- svapnAdivArivarjitaH /
saMDyA rAtrir ahar BUmir gaganaM vAyur ambu ca // BrP_203.8 //
hutASano mano budDir BUtAdis tvaM taTAcyuta /
sfzwisTitivinASAnAM kartA kartfpatir BavAn // BrP_203.9 //
brahmavizRuSivAKyABir AtmamUrtiBir ISvaraH /
mAyABir etad vyAptaM te jagat sTAvarajaNgamam // BrP_203.10 //
anAtmany AtmavijYAnaM sA te mAyA janArdana /
ahaM mameti BAvo 'tra yayA samupajAyate // BrP_203.11 //
saMsAramaDye mAyAyAs tavEtan nATa cezwitam /
yEH svaDarmaparEr nATa narEr ArADito BavAn // BrP_203.12 //
te taranty aKilAm etAM mAyAm Atmavimuktaye /
brahmAdyAH sakalA devA manuzyAH paSavas taTA // BrP_203.13 //
vizRumAyAmahAvarte mohAnDatamasAvftAH /
ArADya tvAm aBIpsante kAmAn AtmaBavakzaye // BrP_203.14 //
pade te puruzA badDA mAyayA BagavaMs tava /
mayA tvaM putrakAminyA vEripakzakzayAya ca // BrP_203.15 //
ArADito na mokzAya mAyAvilasitaM hi tat /
kOpInAcCAdanaprAyA vAYCA kalpadrumAd api // BrP_203.16 //
jAyate yad apuRyAnAM so 'parADaH svadozajaH /
tat prasIdAKilajagan- mAyAmohakarAvyaya // BrP_203.17 //
ajYAnaM jYAnasadBAva BUtaBUteSa nASaya /
namas te cakrahastAya SArNgahastAya te namaH // BrP_203.18 //
gadAhastAya te vizRo SaNKahastAya te namaH /
etat paSyAmi te rUpaM sTUlacihnopaSoBitam /
na jAnAmi paraM yat te prasIda parameSvara // BrP_203.19 //
{vyAsa uvAca: }
adityEvaM stuto vizRuH prahasyAha surAraRim //* BrP_203.20 //
{SrIkfzRa uvAca: }
mAtA devi tvam asmAkaM prasIda varadA Bava //* BrP_203.21 //
{aditir uvAca: }
evam astu yaTecCA te tvam aSezasurAsurEH /
ajeyaH puruzavyAGra martyaloke Bavizyasi // BrP_203.22 //
{vyAsa uvAca: }
tato 'nantaram evAsya SakrARIsahitAM ditim /
satyaBAmA praRamyAha prasIdeti punaH punaH // BrP_203.23 //
{aditir uvAca: }
matprasAdAn na te suBru jarA vErUpyam eva ca /
Bavizyaty anavadyANgi sarvakAmA Bavizyasi // BrP_203.24 //
{vyAsa uvAca: }
adityA tu kftAnujYo devarAjo janArdanam /
yaTAvat pUjayAm Asa bahumAnapuraHsaram // BrP_203.25 //
tato dadarSa kfzRo 'pi satyaBAmAsahAyavAn /
devodyAnAni sarvARi nandanAdIni sattamAH // BrP_203.26 //
dadarSa ca suganDAQyaM maYjarIpuYjaDAriRam /
SEtyAhlAdakaraM divyaM tAmrapallavaSoBitam // BrP_203.27 //
maTyamAne 'mfte jAtaM jAtarUpasamapraBam /
pArijAtaM jagannATaH keSavaH keSisUdanaH /
taM dfzwvA prAha govindaM satyaBAmA dvijottamAH // BrP_203.28 //
{satyaBAmovAca: }
kasmAn na dvArakAm eza nIyate kfzRa pAdapaH /
yadi te tad vacaH satyaM satyAtyarTaM priyeti me // BrP_203.29 //
madgfhe nizkuwArTAya tad ayaM nIyatAM taruH /
na me jAmbavatI tAdfg aBIzwA na ca rukmiRI // BrP_203.30 //
satye yaTA tvam ity uktaM tvayA kfzRAsakft priyam /
satyaM tad yadi govinda nopacArakftaM vacaH // BrP_203.31 //
tad astu pArijAto 'yaM mama gehaviBUzaRam /
biBratI pArijAtasya keSapASena maYjarIm /
sapatnInAm ahaM maDye SoBeyam iti kAmaye // BrP_203.32 //
{vyAsa uvAca: }
ity uktaH sa prahasyEnaM pArijAtaM garutmati /
AropayAm Asa haris tam Ucur vanarakziRaH // BrP_203.33 //
{vanapAlA UcuH: }
BoH SacI devarAjasya mahizI tatparigraham /
pArijAtaM na govinda hartum arhasi pAdapam // BrP_203.34 //
SacIviBUzaRArTAya devEr amftamanTane /
utpAdito 'yaM na kzemI gfhItvEnaM gamizyasi // BrP_203.35 //
mOQyAt prArTayase kzemI gfhItvEnaM ca ko vrajet /
avaSyam asya devendro vikftiM kfzRa yAsyati // BrP_203.36 //
vajrodyatakaraM Sakram anuyAsyanti cAmarAH /
tad alaM sakalEr devEr vigraheRa tavAcyuta /
vipAkakawu yat karma na tac CaMsanti paRqitAH // BrP_203.37 //
{vyAsa uvAca: }
ity ukte tEr uvAcEtAn satyaBAmAtikopinI //* BrP_203.38 //
{satyaBAmovAca: }
kA SacI pArijAtasya ko vA SakraH surADipaH /
sAmAnyaH sarvalokAnAM yady ezo 'mftamanTane // BrP_203.39 //
samutpannaH purA kasmAd eko gfhRAti vAsavaH /
yaTA surA yaTA cendur yaTA SrIr vanarakziRaH // BrP_203.40 //
sAmAnyaH sarvalokasya pArijAtas taTA drumaH /
BartfbAhumahAgarvAd ruRadDy enam aTo SacI // BrP_203.41 //
tat kaTyatAM drutaM gatvA pOlomyA vacanaM mama /
satyaBAmA vadaty evaM BartfgarvodDatAkzaram // BrP_203.42 //
yadi tvaM dayitA Bartur yadi tasya priyA hy asi /
madBartur harato vfkzaM tat kAraya nivAraRam // BrP_203.43 //
jAnAmi te patiM SakraM jAnAmi tridaSeSvaram /
pArijAtaM taTApy enaM mAnuzI hArayAmi te // BrP_203.44 //
{vyAsa uvAca: }
ity uktA rakziRo gatvA proccEH procur yaToditam /
SacI cotsAhayAm Asa tridaSADipatiM patim // BrP_203.45 //
tataH samastadevAnAM sEnyEH parivfto harim /
pravfktaH pArijAtArTam indro yoDayituM dvijAH // BrP_203.46 //
tataH pariGanistriMSa- gadASUlaDarAyuDAH /
baBUvus tridaSAH sajjAH Sakre vajrakare sTite // BrP_203.47 //
tato nirIkzya govindo nAgarAjopari sTitam /
SakraM devaparIvAraM yudDAya samupasTitam // BrP_203.48 //
cakAra SaNKanirGozaM diSaH Sabdena pUrayan /
mumoca ca SaravrAtaM sahasrAyutasaMmitam // BrP_203.49 //
tato diSo naBaS cEva dfzwvA SaraSatAcitam /
mumucus tridaSAH sarve SastrARy astrARy anekaSaH // BrP_203.50 //
ekEkam astraM SastraM ca devEr muktaM sahasraDA /
cicCeda lIlayEveSo jagatAM maDusUdanaH // BrP_203.51 //
pASaM salilarAjasya samAkfzyoragASanaH /
cacAla KaRqaSaH kfttvA bAlapannagadehavat // BrP_203.52 //
yamena prahitaM daRqaM gadAprakzepaKaRqitam /
pfTivyAM pAtayAm Asa BagavAn devakIsutaH // BrP_203.53 //
SibikAM ca DaneSasya cakreRa tilaSo viBuH /
cakAra SOrir arkendU dfzwipAtahatOjasO // BrP_203.54 //
nIto 'gniH SataSo bAREr drAvitA vasavo diSaH /
cakravicCinnaSUlAgrA rudrA Buvi nipAtitAH // BrP_203.55 //
sADyA viSve ca maruto ganDarvAS cEva sAyakEH /
SArNgiRA preritAH sarve vyomni SAlmalitUlavat // BrP_203.56 //
garuqaS cApi vaktreRa pakzAByAM ca naKANkurEH /
Bakzayann ahanad devAn dAnavAMS ca sadA KagaH // BrP_203.57 //
tataH SarasahasreRa devendramaDusUdanO /
parasparaM vavarzAte DArABir iva toyadO // BrP_203.58 //
ErAvatena garuqo yuyuDe tatra saMkule /
devEH sametEr yuyuDe SakreRa ca janArdanaH // BrP_203.59 //
Cinnezu SIryamARezu Sastrezv astrezu satvaram /
jagrAha vAsavo vajraM kfzRaS cakraM sudarSanam // BrP_203.60 //
tato hAhAkftaM sarvaM trElokyaM sacarAcaram /
vajracakraDarO dfzwvA devarAjajanArdanO // BrP_203.61 //
kziptaM vajram aTendreRa jagrAha BagavAn hariH /
na mumoca tadA cakraM tizWa tizWeti cAbravIt // BrP_203.62 //
pranazwavajraM devendraM garuqakzatavAhanam /
satyaBAmAbravId vAkyaM palAyanaparAyaRam // BrP_203.63 //
{satyaBAmovAca: }
trElokyeSvara no yuktaM SacIBartuH palAyanam /
pArijAtasragABogAt tvAm upasTAsyate SacI // BrP_203.64 //
kIdfSaM deva rAjyaM te pArijAtasragujjvalAm /
apaSyato yaTApUrvaM praRayAByAgatAM SacIm // BrP_203.65 //
alaM Sakra prayAsena na vrIqAM yAtum arhasi /
nIyatAM pArijAto 'yaM devAH santu gatavyaTAH // BrP_203.66 //
patigarvAvalepena bahumAnapuraHsaram /
na dadarSa gfhAyAtAm upacAreRa mAM SacI // BrP_203.67 //
strItvAd agurucittAhaM svaBartuH SlAGanAparA /
tataH kftavatI Sakra BavatA saha vigraham // BrP_203.68 //
tad alaM pArijAtena parasvena hftena vA /
rUpeRa yaSasA cEva Bavet strI kA na garvitA // BrP_203.69 //
{vyAsa uvAca: }
ity ukte vE nivavfte devarAjas tayA dvijAH /
prAha cEnAm alaM caRqi saKi KedAtivistarEH // BrP_203.70 //
na cApi sargasaMhAra- sTitikartAKilasya yaH /
jitasya tena me vrIqA jAyate viSvarUpiRA // BrP_203.71 //
yasmiY jagat sakalam etad anAdimaDye BrP_203.72a
yasmAd yataS ca na Bavizyati sarvaBUtAt BrP_203.72b
tenodBavapralayapAlanakAraRena BrP_203.72c
vrIqA kaTaM Bavati devi nirAkftasya BrP_203.72d
sakalaBuvanamUrtir alpA susUkzmA BrP_203.73a
viditasakalavedEr jYAyate yasya nAnyEH BrP_203.73b
tam ajam akftam ISaM SASvataM svecCayEnaM BrP_203.73c
jagadupakftim AdyaM ko vijetuM samarTaH BrP_203.73d
{vyAsa uvAca: }
saMstuto BagavAn itTaM devarAjena keSavaH /
prahasya BAvagamBIram uvAcedaM dvijottamAH // BrP_204.1 //
{SrIBagavAn uvAca: }
devarAjo BavAn indro vayaM martyA jagatpate /
kzantavyaM BavatEvEtad aparADakftaM mama // BrP_204.2 //
pArijAtataruS cAyaM nIyatAm ucitAspadam /
gfhIto 'yaM mayA Sakra satyAvacanakAraRAt // BrP_204.3 //
vajraM cedaM gfhARa tvaM yazwavyaM prahitaM tvayA /
tavEvEtat praharaRaM Sakra vErividAraRam // BrP_204.4 //
{Sakra uvAca: }
vimohayasi mAm ISa martyo 'ham iti kiM vadan /
jAnImas tvAM Bagavato 'nantasOKyavido vayam // BrP_204.5 //
yo 'si so 'si jagannATa pravfttO nATa saMsTitaH /
jagataH SalyanizkarzaM karozy asurasUdana // BrP_204.6 //
nIyatAM pArijAto 'yaM kfzRa dvAravatIM purIm /
martyaloke tvayA mukte nAyaM saMsTAsyate Buvi // BrP_204.7 //
{vyAsa uvAca: }
taTety uktvA tu devendram AjagAma BuvaM hariH /
prayuktEH sidDaganDarvEH stUyamAnas tv aTarziBiH // BrP_204.8 //
jagAma kfzRaH sahasA gfhItvA pAdapottamam /
tataH SaNKam upADmAya dvArakopari saMsTitaH // BrP_204.9 //
harzam utpAdayAm Asa dvArakAvAsinAM dvijAH /
avatIryATa garuqAt satyaBAmAsahAyavAn // BrP_204.10 //
nizkuwe sTApayAm Asa pArijAtaM mahAtarum /
yam aByetya janaH sarvo jAtiM smarati pOrvikIm // BrP_204.11 //
vAsyate yasya puzpARAM ganDenorvI triyojanam /
tatas te yAdavAH sarve devaganDAn amAnuzAn // BrP_204.12 //
dadfSuH pAdape tasmin kurvato muKadarSanam /
kiMkarEH samupAnItaM hastyaSvAdi tato Danam // BrP_204.13 //
striyaS ca kfzRo jagrAha narakasya parigrahAt /
tataH kAle SuBe prApta upayeme janArdanaH // BrP_204.14 //
tAH kanyA narakAvAsAt sarvato yAH samAhftAH /
ekasminn eva govindaH kAlenAsAM dvijottamAH // BrP_204.15 //
jagrAha viDivat pARIn pfTagdehe svaDarmataH /
zoqaSa strIsahasrARi Satam ekaM taTADikam // BrP_204.16 //
tAvanti cakre rUpARi BagavAn maDusUdanaH /
ekEkaSaS ca tAH kanyA menire maDusUdanam // BrP_204.17 //
mamEva pARigrahaRaM govindaH kftavAn iti /
niSAsu jagataH srazwA tAsAM gehezu keSavaH /
uvAsa viprAH sarvAsAM viSvarUpaDaro hariH // BrP_204.18 //
{vyAsa uvAca: }
pradyumnAdyA hareH putrA rukmiRyAM kaTitA dvijAH /
BAnvAdikAMS ca vE putrAn satyaBAmA vyajAyata // BrP_205.1 //
dIptimantaH prapakzAdyA rohiRyAs tanayA hareH /
baBUvur jAmbavatyAS ca sAmbAdyA bAhuSAlinaH // BrP_205.2 //
tanayA BadravindAdyA nAgnajityAM mahAbalAH /
saMgrAmajitpraDAnAs tu SEbyAyAM cABavan sutAH // BrP_205.3 //
vfkAdyAs tu sutA mAdrI gAtravatpramuKAn sutAn /
avApa lakzmaRA putrAn kAlindyAS ca SrutAdayaH // BrP_205.4 //
anyAsAM cEva BAryARAM samutpannAni cakriRaH /
azwAyutAni putrARAM sahasrARi SataM taTA // BrP_205.5 //
pradyumnaH pramuKas tezAM rukmiRyAs tu sutas tataH /
pradyumnAd anirudDo 'BUd vajras tasmAd ajAyata // BrP_205.6 //
anirudDo raRe rudDo baleH pOtrIM mahAbalaH /
bARasya tanayAm UzAm upayeme dvijottamAH // BrP_205.7 //
yatra yudDam aBUd GoraM hariSaMkarayor mahat /
CinnaM sahasraM bAhUnAM yatra bARasya cakriRA // BrP_205.8 //
{munaya UcuH: }
kaTaM yudDam aBUd brahmann uzArTe harakfzRayoH /
kaTaM kzayaM ca bARasya bAhUnAM kftavAn hariH // BrP_205.9 //
etat sarvaM mahABAga vaktum arhasi no 'Kilam /
mahat kOtUhalaM jAtaM Srotum etAM kaTAM SuBAm // BrP_205.10 //
{vyAsa uvAca: }
uzA bARasutA viprAH pArvatIM SaMBunA saha /
krIqantIm upalakzyoccEH spfhAM cakre tadA svayam /
tataH sakalacittajYA gOrI tAm Aha BAminIm // BrP_205.11 //
{gOry uvAca: }
alam ity anutApena BartrA tvam api raMsyase //* BrP_205.12 //
{vyAsa uvAca: }
ity uktA sA tadA cakre kadeti matim AtmanaH /
ko vA BartA mamety enAM punar apy Aha pArvatI // BrP_205.13 //
{pArvaty uvAca: }
vESAKe SukladvAdaSyAM svapne yo 'BiBavaM tava /
karizyati sa te BartA rAjaputri Bavizyati // BrP_205.14 //
{vyAsa uvAca: }
tasyAM tiTO pumAn svapne yaTA devyA udIritaH /
taTEvABiBavaM cakre rAgaM cakre ca tatra sA /
tataH prabudDA puruzam apaSyantI tam utsukA // BrP_205.15 //
{uzovAca: }
kva gato 'sIti nirlajjA dvijAS coktavatI saKIm /
bARasya mantrI kumBARqaS citraleKA tu tatsutA // BrP_205.16 //
tasyAH saKy aBavat sA ca prAha ko 'yaM tvayocyate /
yadA lajjAkulA nAsya kaTayAm Asa sA saKI // BrP_205.17 //
tadA viSvAsam AnIya sarvam evAnvavedayat /
viditAyAM tu tAm Aha punar UzA yaToditam /
devyA taTEva tatprAptO yo 'ByupAyaH kuruzva tam // BrP_205.18 //
{vyAsa uvAca: }
tataH pawe surAn dEtyAn ganDarvAMS ca praDAnataH /
manuzyAMS cABiliKyAsO citraleKApy adarSayat // BrP_205.19 //
apAsya sA tu ganDarvAMs taToragasurAsurAn /
manuzyezu dadO dfzwiM tezv apy anDakavfzRizu // BrP_205.20 //
kfzRarAmO vilokyAsIt suBrUr lajjAyatekzaRA /
pradyumnadarSane vrIqA- dfzwiM ninye tato dvijAH // BrP_205.21 //
dfzwvAnirudDaM ca tato lajjA kvApi nirAkftA /
so 'yaM so 'yaM mamety ukte tayA sA yogagAminI /
yayO dvAravatIm UzAM samASvAsya tataH saKI // BrP_205.22 //
{vyAsa uvAca: }
bARo 'pi praRipatyAgre tataS cAha trilocanam //* BrP_206.1 //
{bARa uvAca: }
deva bAhusahasreRa nirviRRo 'haM vinAhavam /
kaccin mamEzAM bAhUnAM sAPalyakaraRo raRaH /
Bavizyati vinA yudDaM BArAya mama kiM BujEH // BrP_206.2 //
{SaMkara uvAca: }
mayUraDvajaBaNgas te yadA bARa Bavizyati /
piSitASijanAnandaM prApsyasi tvaM tadA raRam // BrP_206.3 //
{vyAsa uvAca: }
tataH praRamya muditaH SaMBum aByAgato gfhAt /
BagnaM Dvajam aTAlokya hfzwo harzaM paraM yayO // BrP_206.4 //
etasminn eva kAle tu yogavidyAbalena tam /
anirudDam aTAninye citraleKA varA saKI // BrP_206.5 //
kanyAntaHpuramaDye taM ramamARaM sahozayA /
vijYAya rakziRo gatvA SaSaMsur dEtyaBUpateH // BrP_206.6 //
vyAdizwaM kiMkarARAM tu sEnyaM tena mahAtmanA /
jaGAna pariGaM lOham AdAya paravIrahA // BrP_206.7 //
hatezu tezu bARo 'pi raTasTas tadvaDodyataH /
yuDyamAno yaTASakti yadA vIreRa nirjitaH // BrP_206.8 //
mAyayA yuyuDe tena sa tadA mantracoditaH /
tataS ca pannagAstreRa babanDa yadunandanam // BrP_206.9 //
dvAravatyAM kva yAto 'sAv anirudDeti jalpatAm /
yadUnAm Acacakze taM badDaM bARena nAradaH // BrP_206.10 //
taM SoRitapure SrutvA nItaM vidyAvidagDayA /
yozitA pratyayaM jagmur yAdavA nAma vEriti // BrP_206.11 //
tato garuqam Aruhya smftamAtrAgataM hariH /
balapradyumnasahito bARasya prayayO puram // BrP_206.12 //
purIpraveSe pramaTEr yudDam AsIn mahAbalEH /
yayO bARapurAByASaM nItvA tAn saMkzayaM hariH // BrP_206.13 //
tatas tripAdas triSirA jvaro mAheSvaro mahAn /
bARarakzArTam atyarTaM yuyuDe SArNgaDanvanA // BrP_206.14 //
tadBasmasparSasaMBUta- tApaM kfzRANgasaMgamAt /
avApa baladevo 'pi samaM saMmIlitekzaRaH // BrP_206.15 //
tataH saMyuDyamAnas tu saha devena SArNgiRA /
vEzRavena jvareRASu kfzRadehAn nirAkftaH // BrP_206.16 //
nArAyaRaBujAGAta- paripIqanavihvalam /
taM vIkzya kzamyatAm asyety Aha devaH pitAmahaH // BrP_206.17 //
tataS ca kzAntam eveti procya taM vEzRavaM jvaram /
Atmany eva layaM ninye BagavAn maDusUdanaH // BrP_206.18 //
mama tvayA samaM yudDaM ye smarizyanti mAnavAH /
vijvarAs te BavizyantIty uktvA cEnaM yayO hariH // BrP_206.19 //
tato 'gnIn BagavAn paYca jitvA nItvA kzayaM taTA /
dAnavAnAM balaM vizRuS cUrRayAm Asa lIlayA // BrP_206.20 //
tataH samastasEnyena dEteyAnAM baleH sutaH /
yuyuDe SaMkaraS cEva kArttikeyaS ca SOriRA // BrP_206.21 //
hariSaMkarayor yudDam atIvAsIt sudAruRam /
cukzuBuH sakalA lokAH SastrAstrEr bahuDArditAH // BrP_206.22 //
pralayo 'yam aSezasya jagato nUnam AgataH /
menire tridaSA yatra vartamAne mahAhave // BrP_206.23 //
jfmBaRAstreRa govindo jfmBayAm Asa SaMkaram /
tataH praReSur dEteyAH pramaTAS ca samantataH // BrP_206.24 //
jfmBABiBUtaS ca haro raTopasTam upAviSat /
na SaSAka tadA yodDuM kfzRenAklizwakarmaRA // BrP_206.25 //
garuqakzatabAhuS ca pradyumnAstreRa pIqitaH /
kfzRahuMkAranirDUta- SaktiS cApayayO guhaH // BrP_206.26 //
jfmBite SaMkare nazwe dEtyasEnye guhe jite /
nIte pramaTasEnye ca saMkzayaM SArNgaDanvanA // BrP_206.27 //
nandISasaMgfhItASvam aDirUQo mahAraTam /
bARas tatrAyayO yodDuM kfzRakArzRibalEH saha // BrP_206.28 //
balaBadro mahAvIryo bARasEnyam anekaDA /
vivyADa bAREH pradyumno DarmataS cApalAyataH // BrP_206.29 //
Akfzya lANgalAgreRa muSalena ca poTitam /
balaM balena dadfSe bARo bARES ca cakriRaH // BrP_206.30 //
tataH kfzRasya bARena yudDam AsIt samAsataH /
parasparaM tu saMdIptAn kAyatrARaviBedinaH // BrP_206.31 //
kfzRaS cicCeda bARAMs tAn bARena prahitAY SarEH /
biBeda keSavaM bARo bARaM vivyADa cakraDfk // BrP_206.32 //
mumucAte taTAstrARi bARakfzRO jigIzayA /
parasparakzatiparO pariGAMS ca tato dvijAH // BrP_206.33 //
CidyamAnezv aSezezu Sastrezv astre ca sIdati /
prAcuryeRa harir bARaM hantuM cakre tato manaH // BrP_206.34 //
tato 'rkaSatasaMBUta- tejasA sadfSadyuti /
jagrAha dEtyacakrArir hariS cakraM sudarSanam // BrP_206.35 //
muYcato bARanASAya tac cakraM maDuvidvizaH /
nagnA dEteyavidyABUt kowarI purato hareH // BrP_206.36 //
tAm agrato harir dfzwvA mIlitAkzaH sudarSanam /
mumoca bARam uddiSya CettuM bAhuvanaM ripoH // BrP_206.37 //
krameRAsya tu bAhUnAM bARasyAcyutacoditam /
CedaM cakre 'surasyASu SastrAstrakzepaRAd drutam // BrP_206.38 //
Cinne bAhuvane tat tu karasTaM maDusUdanaH /
mumukzur bARanASAya vijYAtas tripuradvizA // BrP_206.39 //
sa utpatyAha govindaM sAmapUrvam umApatiH /
vilokya bARaM dordaRqa- cCedAsfksrAvavarziRam // BrP_206.40 //
{rudra uvAca: }
kfzRa kfzRa jagannATa jAne tvAM puruzottamam /
pareSaM paramAtmAnam anAdiniDanaM param // BrP_206.41 //
devatiryaNmanuzyezu SarIragrahaRAtmikA /
lIleyaM tava cezwA hi dEtyAnAM vaDalakzaRA // BrP_206.42 //
tat prasIdABayaM dattaM bARasyAsya mayA praBo /
tat tvayA nAnftaM kAryaM yan mayA vyAhftaM vacaH // BrP_206.43 //
asmatsaMSrayavfdDo 'yaM nAparADas tavAvyaya /
mayA dattavaro dEtyas tatas tvAM kzamayAmy aham // BrP_206.44 //
{vyAsa uvAca: }
ity uktaH prAha govindaH SUlapARim umApatim /
prasannavadano BUtvA gatAmarzo 'suraM prati // BrP_206.45 //
{SrIBagavAn uvAca: }
yuzmaddattavaro bARo jIvatAd eza SaMkara /
tvadvAkyagOravAd etan mayA cakraM nivartitam // BrP_206.46 //
tvayA yad aBayaM dattaM tad dattam aBayaM mayA /
matto 'viBinnam AtmAnaM drazwum arhasi SaMkara // BrP_206.47 //
yo 'haM sa tvaM jagac cedaM sadevAsuramAnuzam /
avidyAmohitAtmAnaH puruzA BinnadarSinaH // BrP_206.48 //
{vyAsa uvAca: }
ity uktvA prayayO kfzRaH prAdyumnir yatra tizWati /
tadbanDaPaRino neSur garuqAnilaSozitAH // BrP_206.49 //
tato 'nirudDam Aropya sapatnIkaM garutmati /
Ajagmur dvArakAM rAma- kArzRidAmodarAH purIm // BrP_206.50 //
{munaya UcuH: }
cakre karma mahac COrir biBrad yo mAnuzIM tanum /
jigAya SakraM SarvaM ca sarvadevAMS ca lIlayA // BrP_207.1 //
yac cAnyad akarot karma divyacezwAviGAtakft /
kaTyatAM tan muniSrezWa paraM kOtUhalaM hi naH // BrP_207.2 //
{vyAsa uvAca: }
gadato me muniSrezWAH SrUyatAm idam AdarAt /
narAvatAre kfzRena dagDA vArARasI yaTA // BrP_207.3 //
pORqrako vAsudevaS ca vAsudevo 'Bavad Buvi /
avatIrRas tvam ity ukto janEr ajYAnamohitEH // BrP_207.4 //
sa mene vAsudevo 'ham avatIrRo mahItale /
nazwasmftis tataH sarvaM vizRucihnam acIkarat /
dUtaM ca prezayAm Asa sa kfzRAya dvijottamAH // BrP_207.5 //
{dUta uvAca: }
tyaktvA cakrAdikaM cihnaM madIyaM nAma mAtmanaH /
vAsudevAtmakaM mUQa muktvA sarvam aSezataH // BrP_207.6 //
Atmano jIvitArTaM ca taTA me praRatiM vraja //* BrP_207.7 //
{vyAsa uvAca: }
ity uktaH sa prahasyEva dUtaM prAha janArdanaH //* BrP_207.8 //
{SrIBagavAn uvAca: }
nijacihnam ahaM cakraM samutsrakzye tvayIti vE /
vAcyaS ca pORqrako gatvA tvayA dUta vaco mama // BrP_207.9 //
jYAtas tvadvAkyasadBAvo yat kAryaM tad viDIyatAm /
gfhItacihna evAham AgamizyAmi te puram // BrP_207.10 //
utsrakzyAmi ca te cakraM nijacihnam asaMSayam /
AjYApUrvaM ca yad idam AgacCeti tvayoditam // BrP_207.11 //
saMpAdayizye Svas tuByaM tad apy ezo 'vilambitam /
SaraRaM te samaByetya kartAsmi nfpate taTA /
yaTA tvatto BayaM BUyo nEva kiMcid Bavizyati // BrP_207.12 //
{vyAsa uvAca: }
ity ukte 'pagate dUte saMsmftyAByAgataM hariH /
garutmantaM samAruhya tvaritaM tatpuraM yayO // BrP_207.13 //
tasyApi keSavodyogaM SrutvA kASipatis tadA /
sarvasEnyaparIvAra- pArzRigrAham upAyayO // BrP_207.14 //
tato balena mahatA kASirAjabalena ca /
pORqrako vAsudevo 'sO keSavABimuKaM yayO // BrP_207.15 //
taM dadarSa harir dUrAd udArasyandane sTitam /
cakraSaNKagadApARiM pARinA viDftAmbujam // BrP_207.16 //
sragDaraM DftaSArNgaM ca suparRaracanADvajam /
vakzasTalakftaM cAsya SrIvatsaM dadfSe hariH // BrP_207.17 //
kirIwakuRqalaDaraM pItavAsaHsamanvitam /
dfzwvA taM BAvagamBIraM jahAsa maDusUdanaH // BrP_207.18 //
yuyuDe ca balenAsya hastyaSvabalinA dvijAH /
nistriMSarzwigadASUla- SaktikArmukaSAlinA // BrP_207.19 //
kzaRena SArNganirmuktEH SarEr agnividAraREH /
gadAcakrAtipAtES ca sUdayAm Asa tadbalam // BrP_207.20 //
kASirAjabalaM cEva kzayaM nItvA janArdanaH /
uvAca pORqrakaM mUQam AtmacihnopalakzaRam // BrP_207.21 //
{SrIBagavAn uvAca: }
pORqrakoktaM tvayA yat tad dUtavaktreRa mAM prati /
samutsfjeti cihnAni tat te saMpAdayAmy aham // BrP_207.22 //
cakram etat samutsfzwaM gadeyaM te visarjitA /
garutmAn eza nirdizwaH samArohatu te Dvajam // BrP_207.23 //
ity uccArya vimuktena cakreRAsO vidAritaH /
poTito gadayA Bagno garutmAMS ca garutmatA // BrP_207.24 //
tato hAhAkfte loke kASInAm aDipas tadA /
yuyuDe vAsudevena mitrasyApacitO sTitaH // BrP_207.25 //
tataH SArNgavinirmuktES CittvA tasya SarEH SiraH /
kASipuryAM sa cikzepa kurvaMl lokasya vismayam // BrP_207.26 //
hatvA tu pORqrakaM SOriH kASirAjaM ca sAnugam /
reme dvAravatIM prApto 'maraH svargagato yaTA // BrP_207.27 //
tacCiraH patitaM tatra dfzwvA kASipateH pure /
janaH kim etad ity Aha kenety atyantavismitaH // BrP_207.28 //
jYAtvA taM vAsudevena hataM tasya sutas tataH /
purohitena sahitas tozayAm Asa SaMkaram // BrP_207.29 //
avimukte mahAkzetre tozitas tena SaMkaraH /
varaM vfRIzveti tadA taM provAca nfpAtmajam // BrP_207.30 //
sa vavre Bagavan kftyA pitur hantur vaDAya me /
samuttizWatu kfzRasya tvatprasAdAn maheSvara // BrP_207.31 //
{vyAsa uvAca: }
evaM BavizyatIty ukte dakziRAgner anantaram /
mahAkftyA samuttasTO tasyEvAgniniveSanAt // BrP_207.32 //
tato jvAlAkarAlAsyA jvalatkeSakalApikA /
kfzRa kfzReti kupitA kftvA dvAravatIM yayO // BrP_207.33 //
tAm avekzya janaH sarvo rOdrAM vikftalocanAm /
yayO SaraRyaM jagatAM SaraRaM maDusUdanam // BrP_207.34 //
{janA UcuH: }
kASirAjasuteneyam ArADya vfzaBaDvajam /
utpAditA mahAkftyA vaDAya tava cakriRaH /
jahi kftyAm imAm ugrAM vahnijvAlAjawAkulAm // BrP_207.35 //
{vyAsa uvAca: }
cakram utsfzwam akzezu krIqAsaktena lIlayA /
tad agnimAlAjawilaM jvAlodgArAtiBIzaRam // BrP_207.36 //
kftyAm anujagAmASu vizRucakraM sudarSanam /
tataH sA cakraviDvastA kftyA mAheSvarI tadA // BrP_207.37 //
jagAma veginI vegAt tad apy anujagAma tAm /
kftyA vArARasIm eva praviveSa tvarAnvitA // BrP_207.38 //
vizRucakrapratihata- praBAvA munisattamAH /
tataH kASibalaM BUri pramaTAnAM taTA balam // BrP_207.39 //
samastaSastrAstrayutaM cakrasyABimuKaM yayO /
SastrAstramokzabahulaM dagDvA tad balam ojasA // BrP_207.40 //
kftvAkzemAm aSezAM tAM purIM vArARasIM yayO /
praBUtaBftyapOrAM tAM sASvamAtaNgamAnavAm // BrP_207.41 //
aSezadurgakozWAM tAM durnirIkzyAM surEr api /
jvAlAparivftASeza- gfhaprAkAratoraRAm // BrP_207.42 //
dadAha tAM purIM cakraM sakalAm eva satvaram /
akzIRAmarzam atyalpa- sADyasADananispfham /
tac cakraM prasPuraddIpti vizRor aByAyayO karam // BrP_207.43 //
{munaya UcuH: }
Srotum icCAmahe BUyo balaBadrasya DImataH /
mune parAkramaM SOryaM tan no vyAKyAtum arhasi // BrP_208.1 //
yamunAkarzaRAdIni SrutAny asmABir atra vE /
tat kaTyatAM mahABAga yad anyat kftavAn balaH // BrP_208.2 //
{vyAsa uvAca: }
SfRuDvaM munayaH karma yad rAmeRABavat kftam /
anantenAprameyena SezeRa DaraRIBftA // BrP_208.3 //
duryoDanasya tanayAM svayaMvarakftekzaRAm /
balAd AdattavAn vIraH sAmbo jAmbavatIsutaH // BrP_208.4 //
tataH krudDA mahAvIryAH karRaduryoDanAdayaH /
BIzmadroRAdayaS cEva babanDur yuDi nirjitam // BrP_208.5 //
tac CrutvA yAdavAH sarve kroDaM duryoDanAdizu /
munayaH praticakruS ca tAn vihantuM mahodyamam // BrP_208.6 //
tAn nivArya balaH prAha madalolAkulAkzaram /
mokzyanti te madvacanAd yAsyAmy eko hi kOravAn // BrP_208.7 //
baladevas tato gatvA nagaraM nAgasAhvayam /
bAhyopavanamaDye 'BUn na viveSa ca tat puram // BrP_208.8 //
balam Agatam AjYAya tadA duryoDanAdayaH /
gAm arGam udakaM cEva rAmAya pratyavedayan /
gfhItvA viDivat sarvaM tatas tAn Aha kOravAn // BrP_208.9 //
{baladeva uvAca: }
AjYApayaty ugrasenaH sAmbam ASu vimuYcata //* BrP_208.10 //
{vyAsa uvAca: }
tatas tadvacanaM SrutvA BIzmadroRAdayo dvijAH /
karRaduryoDanAdyAS ca cukruDur dvijasattamAH // BrP_208.11 //
UcuS ca kupitAH sarve bAhlikAdyAS ca BUmipAH /
arAjArhaM yador vaMSam avekzya muSalAyuDam // BrP_208.12 //
{kOravA UcuH: }
Bo BoH kim etad BavatA balaBadreritaM vacaH /
AjYAM kurukulotTAnAM yAdavaH kaH pradAsyati // BrP_208.13 //
ugraseno 'pi yady AjYAM kOravARAM pradAsyati /
tad alaM pARqurES CattrEr nfpayogyEr alaMkftEH // BrP_208.14 //
tad gacCa balaBadra tvaM sAmbam anyAyacezwitam /
vimokzyAmo na Bavato nograsenasya SAsanAt // BrP_208.15 //
praRatir yA kftAsmAkaM mAnyAnAM kukurAnDakEH /
na nAma sA kftA keyam AjYA svAmini BftyataH // BrP_208.16 //
garvam AropitA yUyaM samAnAsanaBojanEH /
ko dozo BavatAM nItir yat prIRAty anapekzitA // BrP_208.17 //
asmABir arcyo BavatA yo 'yaM bala niveditaH /
premREva na tad asmAkaM kulAd yuzmatkulocitam // BrP_208.18 //
{vyAsa uvAca: }
ity uktvA kuravaH sarve nAmuYcanta hareH sutam /
kftEkaniScayAH sarve viviSur gajasAhvayam // BrP_208.19 //
mattaH kopena cAGUrRaM tato 'DikzepajanmanA /
utTAya pArzRyA vasuDAM jaGAna sa halAyuDaH // BrP_208.20 //
tato vidAritA pfTvI pArzRiGAtAn mahAtmanaH /
AsPowayAm Asa tadA diSaH Sabdena pUrayan /
uvAca cAtitAmrAkzo BrukuwIkuwilAnanaH // BrP_208.21 //
{baladeva uvAca: }
aho mahAvalepo 'yam asArARAM durAtmanAm /
kOravARAm ADipatyam asmAkaM kila kAlajam // BrP_208.22 //
ugrasenasya ye nAjYAM manyante cApy alaNGanAm /
AjYAM pratIcCed DarmeRa saha devEH SacIpatiH // BrP_208.23 //
sadADyAste suDarmAM tAm ugrasenaH SacIpateH /
DiN manuzyaSatocCizwe tuzwir ezAM nfpAsane // BrP_208.24 //
pArijAtataroH puzpa- maYjarIr vanitAjanaH /
biBarti yasya BftyAnAM so 'py ezAM na mahIpatiH // BrP_208.25 //
samastaBUBujAM nATa ugrasenaH sa tizWatu /
adya nizkOravAm urvIM kftvA yAsyAmi tAM purIm // BrP_208.26 //
karRaM duryoDanaM droRam adya BIzmaM sabAhlikam /
duHSAsanAdIn BUriM ca BUriSravasam eva ca // BrP_208.27 //
somadattaM SalaM BImam arjunaM sayuDizWiram /
yamajO kOravAMS cAnyAn hanyAM sASvaraTadvipAn // BrP_208.28 //
vIram AdAya taM sAmbaM sapatnIkaM tataH purIm /
dvArakAm ugrasenAdIn gatvA drakzyAmi bAnDavAn // BrP_208.29 //
aTavA kOravAdInAM samastEH kuruBiH saha /
BArAvataraRe SIGraM devarAjena coditaH // BrP_208.30 //
BAgIraTyAM kzipAmy ASu nagaraM nAgasAhvayam //* BrP_208.31 //
{vyAsa uvAca: }
ity uktvA kroDaraktAkzas tAlANko 'DomuKaM halam /
prAkAravapre vinyasya cakarza muSalAyuDaH // BrP_208.32 //
AGUrRitaM tat sahasA tato vE hastinApuram /
dfzwvA saMkzubDahfdayAS cukruSuH sarvakOravAH // BrP_208.33 //
{kOravA UcuH: }
rAma rAma mahAbAho kzamyatAM kzamyatAM tvayA /
upasaMhriyatAM kopaH prasIda muSalAyuDa // BrP_208.34 //
eza sAmbaH sapatnIkas tava niryAtito bala /
avijYAtapraBAvARAM kzamyatAm aparADinAm // BrP_208.35 //
{vyAsa uvAca: }
tato niryAtayAm AsuH sAmbaM patnyA samanvitam /
nizkramya svapurIM tUrRaM kOravA munisattamAH // BrP_208.36 //
BIzmadroRakfpAdInAM praRamya vadatAM priyam /
kzAntam eva mayety Aha balo balavatAM varaH // BrP_208.37 //
adyApy AGUrRitAkAraM lakzyate tat puraM dvijAH /
eza praBAvo rAmasya balaSOryavato dvijAH // BrP_208.38 //
tatas tu kOravAH sAmbaM saMpUjya halinA saha /
prezayAm Asur udvAha- DanaBAryAsamanvitam // BrP_208.39 //
{vyAsa uvAca: }
SfRuDvaM munayaH sarve balasya balaSAlinaH /
kftaM yad anyad evABUt tad api SrUyatAM dvijAH // BrP_209.1 //
narakasyAsurendrasya devapakzaviroDinaH /
saKABavan mahAvIryo dvivido nAma vAnaraH // BrP_209.2 //
vErAnubanDaM balavAn sa cakAra surAn prati //* BrP_209.3 //
{dvivida uvAca: }
narakaM hatavAn kfzRo baladarpasamanvitam /
karizye sarvadevAnAM tasmAd eza pratikriyAm // BrP_209.4 //
{vyAsa uvAca: }
yajYaviDvaMsanaM kurvan martyalokakzayaM taTA /
tato viDvaMsayAm Asa yajYAn ajYAnamohitaH // BrP_209.5 //
biBeda sADumaryAdAM kzayaM cakre ca dehinAm /
dadAha capalo deSaM puragrAmAntarARi ca // BrP_209.6 //
kvacic ca parvatakzepAd grAmAdIn samacUrRayat /
SElAn utpAwya toyezu mumocAmbuniDO taTA // BrP_209.7 //
punaS cArRavamaDyasTaH kzoBayAm Asa sAgaram /
tenAtikzoBitaS cAbDir udvelo jAyate dvijAH // BrP_209.8 //
plAvayaMs tIrajAn grAmAn purAdIn ativegavAn /
kAmarUpaM mahArUpaM kftvA sasyAny anekaSaH // BrP_209.9 //
luWan BramaRasaMmardEH saMcUrRayati vAnaraH /
tena viprakftaM sarvaM jagad etad durAtmanA // BrP_209.10 //
niHsvADyAyavazawkAraM dvijAS cAsIt suduHKitam /
kadAcid rEvatodyAne papO pAnaM halAyuDaH // BrP_209.11 //
revatI ca mahABAgA taTEvAnyA varastriyaH /
udgIyamAno vilasal- lalanAmOlimaDyagaH // BrP_209.12 //
reme yaduvaraSrezWaH kubera iva mandare /
tataH sa vAnaro 'Byetya gfhItvA sIriRo halam // BrP_209.13 //
muSalaM ca cakArAsya saMmuKaH sa viqambanAm /
taTEva yozitAM tAsAM jahAsABimuKaM kapiH // BrP_209.14 //
pAnapUrRAMS ca karakAMS cikzepAhatya vE tadA /
tataH kopaparItAtmA BartsayAm Asa taM balam // BrP_209.15 //
taTApi tam avajYAya cakre kilakilADvanim /
tataH samutTAya balo jagfhe muSalaM ruzA // BrP_209.16 //
so 'pi SElaSilAM BImAM jagrAha plavagottamaH /
cikzepa ca sa tAM kziptAM muSalena sahasraDA // BrP_209.17 //
biBeda yAdavaSrezWaH sA papAta mahItale /
apatan muSalaM cAsO samullaNGya plavaMgamaH // BrP_209.18 //
vegenAyamya rozeRa balenorasy atAqayat /
tato balena kopena muzwinA mUrDni tAqitaH // BrP_209.19 //
papAta ruDirodgArI dvividaH kzIRajIvitaH /
patatA tacCarIreRa gireH SfNgam aSIryata // BrP_209.20 //
munayaH SataDA vajri- vajreReva hi tAqitam /
puzpavfzwiM tato devA rAmasyopari cikzipuH // BrP_209.21 //
praSaSaMsus tadAByetya sADv etat te mahat kftam /
anena duzwakapinA dEtyapakzopakAriRA /
jagan nirAkftaM vIra dizwyA sa kzayam AgataH // BrP_209.22 //
{vyAsa uvAca: }
evaMviDAny anekAni baladevasya DImataH /
karmARy aparimeyAni Sezasya DaraRIBftaH // BrP_209.23 //
{vyAsa uvAca: }
evaM dEtyavaDaM kfzRo baladevasahAyavAn /
cakre duzwakzitISAnAM taTEva jagataH kfte // BrP_210.1 //
kziteS ca BAraM BagavAn PAlgunena samaM viBuH /
avatArayAm Asa hariH samastAkzOhiRIvaDAt // BrP_210.2 //
kftvA BArAvataraRaM Buvo hatvAKilAn nfpAn /
SApavyAjena viprARAm upasaMhftavAn kulam // BrP_210.3 //
utsfjya dvArakAM kfzRas tyaktvA mAnuzyam AtmaBUH /
svAMSo vizRumayaM sTAnaM praviveSa punar nijam // BrP_210.4 //
{munaya UcuH: }
sa vipraSApavyAjena saMjahre svakulaM kaTam /
kaTaM ca mAnuzaM deham utsasarja janArdanaH // BrP_210.5 //
{vyAsa uvAca: }
viSvAmitras taTA kaRvo nAradaS ca mahAmuniH /
piRqArake mahAtIrTe dfzwA yadukumArakEH // BrP_210.6 //
tatas te yOvanonmattA BAvikAryapracoditAH /
sAmbaM jAmbavatIputraM BUzayitvA striyaM yaTA /
prasftAs tAn munIn UcuH praRipAtapuraHsaram // BrP_210.7 //
{kumArA UcuH: }
iyaM strI putrakAmA tu praBo kiM janayizyati //* BrP_210.8 //
{vyAsa uvAca: }
divyajYAnopapannAs te vipralabDA kumArakEH /
SApaM dadus tadA viprAs tezAM nASAya suvratAH // BrP_210.9 //
munayaH kupitAH procur muSalaM janayizyati /
yenAKilakulotsAdo yAdavAnAM Bavizyati // BrP_210.10 //
ity uktAs tEH kumArAs ta Acacakzur yaTAtaTam /
ugrasenAya muSalaM jajYe sAmbasya codarAt // BrP_210.11 //
tad ugraseno muSalam ayaScUrRam akArayat /
jajYe tac cErakA cUrRaM prakziptaM vE mahodaDO // BrP_210.12 //
musalasyATa lOhasya cUrRitasyAnDakEr dvijAH /
KaRqaM cUrRayituM Sekur nEva te tomarAkfti // BrP_210.13 //
tad apy ambuniDO kziptaM matsyo jagrAha jAliBiH /
GAtitasyodarAt tasya lubDo jagrAha taj jarA // BrP_210.14 //
vijYAtaparamArTo 'pi BagavAn maDusUdanaH /
nEcCat tad anyaTA kartuM viDinA yat samAhftam // BrP_210.15 //
devES ca prahito dUtaH praRipatyAha keSavam /
rahasy evam ahaM dUtaH prahito Bagavan surEH // BrP_210.16 //
vasvaSvimarudAditya- rudrasADyAdiBiH saha /
vijYApayati vaH Sakras tad idaM SrUyatAM praBo // BrP_210.17 //
{devA UcuH: }
BArAvataraRArTAya varzARAm aDikaM Satam /
BagavAn avatIrRo 'tra tridaSEH saMprasAditaH // BrP_210.18 //
durvfttA nihatA dEtyA Buvo BAro 'vatAritaH /
tvayA sanATAs tridaSA vrajantu tridiveSatAm // BrP_210.19 //
tad atItaM jagannATa varzARAm aDikaM Satam /
idAnIM gamyatAM svargo BavatA yadi rocate // BrP_210.20 //
devEr vijYApito devo 'py aTAtrEva ratis tava /
tat sTIyatAM yaTAkAlam AKyeyam anujIviBiH // BrP_210.21 //
{SrIBagavAn uvAca: }
yat tvam AtTAKilaM dUta vedmi cEtad ahaM punaH /
prArabDa eva hi mayA yAdavAnAm api kzayaH // BrP_210.22 //
Buvo nAmAtiBAro 'yaM yAdavEr anibarhitEH /
avatAraM karomy asya saptarAtreRa satvaraH // BrP_210.23 //
yaTAgfhItaM cAmBoDO hftvAhaM dvArakAM punaH /
yAdavAn upasaMhftya yAsyAmi tridaSAlayam // BrP_210.24 //
manuzyadeham utsfjya saMkarzaRasahAyavAn /
prApta evAsmi mantavyo devendreRa taTA surEH // BrP_210.25 //
jarAsaMDAdayo ye 'nye nihatA BArahetavaH /
kzites teByaH sa BAro hi yadUnAM samaDIyata // BrP_210.26 //
tad etat sumahABAram avatArya kziter aham /
yAsyAmy amaralokasya pAlanAya bravIhi tAn // BrP_210.27 //
{vyAsa uvAca: }
ity ukto vAsudevena devadUtaH praRamya tam /
dvijAH sa divyayA gatyA devarAjAntikaM yayO // BrP_210.28 //
BagavAn apy aTotpAtAn divyAn BOmAntarikzagAn /
dadarSa dvArakApuryAM vinASAya divAniSam // BrP_210.29 //
tAn dfzwvA yAdavAn Aha paSyaDvam atidAruRAn /
mahotpAtAY SamAyEzAM praBAsaM yAma mA ciram // BrP_210.30 //
{vyAsa uvAca: }
mahABAgavataH prAha praRipatyodDavo harim //* BrP_210.31 //
{udDava uvAca: }
Bagavan yan mayA kAryaM tad AjYApaya sAMpratam /
manye kulam idaM sarvaM BagavAn saMharizyati /
nASAyAsya nimittAni kulasyAcyuta lakzaye // BrP_210.32 //
{SrIBagavAn uvAca: }
gacCa tvaM divyayA gatyA matprasAdasamutTayA /
badarIm ASramaM puRyaM ganDamAdanaparvate // BrP_210.33 //
naranArAyaRasTAne pavitritamahItale /
manmanA matprasAdena tatra sidDim avApsyasi // BrP_210.34 //
ahaM svargaM gamizyAmi upasaMhftya vE kulam /
dvArakAM ca mayA tyaktAM samudraH plAvayizyati // BrP_210.35 //
{vyAsa uvAca: }
ity uktaH praRipatyEnaM jagAma sa tadodDavaH /
naranArAyaRasTAnaM keSavenAnumoditaH // BrP_210.36 //
tatas te yAdavAH sarve raTAn Aruhya SIGragAn /
praBAsaM prayayuH sArDaM kfzRarAmAdiBir dvijAH // BrP_210.37 //
prApya praBAsaM prayatA prItAs te kukkurAnDakAH /
cakrus tatra surApAnaM vAsudevAnumoditAH // BrP_210.38 //
pibatAM tatra vE tezAM saMGarzeRa parasparam /
yAdavAnAM tato jajYe kalahAgniH kzayAvahaH // BrP_210.39 //
jaGnuH parasparaM te tu SastrEr dEvabalAt kftAH /
kzIRaSastrAs tu jagfhuH pratyAsannAm aTErakAm // BrP_210.40 //
erakA tu gfhItA tEr vajraBUteva lakzyate /
tayA parasparaM jaGnuH saMprahArEH sudAruREH // BrP_210.41 //
pradyumnasAmbapramuKAH kftavarmATa sAtyakiH /
anirudDAdayaS cAnye pfTur vipfTur eva ca // BrP_210.42 //
cAruvarmA sucAruS ca taTAkrUrAdayo dvijAH /
erakArUpiBir vajrEs te nijaGnuH parasparam // BrP_210.43 //
nivArayAm Asa harir yAdavAs te ca keSavam /
sahAyaM menire prAptaM te nijaGnuH parasparam // BrP_210.44 //
kfzRo 'pi kupitas tezAm erakAmuzwim Adade /
vaDAya tezAM muSalaM muzwiloham aBUt tadA // BrP_210.45 //
jaGAna tena niHSezAn AtatAyI sa yAdavAn /
jaGnuS ca sahasAByetya taTAnye tu parasparam // BrP_210.46 //
tataS cArRavamaDyena jEtro 'sO cakriRo raTaH /
paSyato dArukasyASu hfto 'SvEr dvijasattamAH // BrP_210.47 //
cakraM gadA taTA SArNgaM tURO SaNKo 'sir eva ca /
pradakziRaM tataH kftvA jagmur AdityavartmanA // BrP_210.48 //
kzaRamAtreRa vE tatra yAdavAnAm aBUt kzayaH /
fte kfzRaM mahAbAhuM dArukaM ca dvijottamAH // BrP_210.49 //
caNkramyamARO tO rAmaM vfkzamUlakftAsanam /
dadfSAte muKAc cAsya nizkrAmantaM mahoragam // BrP_210.50 //
nizkramya sa muKAt tasya mahABogo BujaMgamaH /
prayAtaS cArRavaM sidDEH pUjyamAnas taToragEH // BrP_210.51 //
tam arGyam AdAya tadA jalaDiH saMmuKaM yayO /
praviveSa ca tattoyaM pUjitaH pannagottamEH /
dfzwvA balasya niryARaM dArukaM prAha keSavaH // BrP_210.52 //
{SrIBagavAn uvAca: }
idaM sarvaM tvam Acakzva vasudevograsenayoH /
niryARaM baladevasya yAdavAnAM taTA kzayam // BrP_210.53 //
yoge sTitvAham apy etat parityajya kalevaram /
vAcyaS ca dvArakAvAsI janaH sarvas taTAhukaH // BrP_210.54 //
yaTemAM nagarIM sarvAM samudraH plAvayizyati /
tasmAd raTEH susajjEs tu pratIkzyo hy arjunAgamaH // BrP_210.55 //
na sTeyaM dvArakAmaDye nizkrAnte tatra pARqave /
tenEva saha gantavyaM yatra yAti sa kOravaH // BrP_210.56 //
gatvA ca brUhi kOnteyam arjunaM vacanaM mama /
pAlanIyas tvayA SaktyA jano 'yaM matparigrahaH // BrP_210.57 //
ity arjunena sahito dvAravatyAM BavAY janam /
gfhItvA yAtu vajraS ca yadurAjo Bavizyati // BrP_210.58 //
{vyAsa uvAca: }
ity ukto dArukaH kfzRaM praRipatya punaH punaH /
pradakziRaM ca bahuSaH kftvA prAyAd yaToditam // BrP_211.1 //
sa ca gatvA taTA cakre dvArakAyAM taTArjunam /
AninAya mahAbudDiM vajraM cakre taTA nfpam // BrP_211.2 //
BagavAn api govindo vAsudevAtmakaM param /
brahmAtmani samAropya sarvaBUtezv aDArayat // BrP_211.3 //
sa mAnayan dvijavaco durvAsA yad uvAca ha /
yogayukto 'Bavat pAdaM kftvA jAnuni sattamAH // BrP_211.4 //
saMprApto vE jarA nAma tadA tatra sa lubDakaH /
muSalaSezalohasya sAyakaM DArayan param // BrP_211.5 //
sa tatpAdaM mfgAkAraM samavekzya vyavasTitaH /
tato vivyADa tenEva tomareRa dvijottamAH // BrP_211.6 //
gataS ca dadfSe tatra caturbAhuDaraM naram /
praRipatyAha cEvEnaM prasIdeti punaH punaH // BrP_211.7 //
ajAnatA kftam idaM mayA hariRaSaNkayA /
kzamyatAm AtmapApena dagDaM mA dagDum arhasi // BrP_211.8 //
{vyAsa uvAca: }
tatas taM BagavAn Aha nAsti te Bayam aRv api /
gacCa tvaM matprasAdena lubDa svargeSvarAspadam // BrP_211.9 //
{vyAsa uvAca: }
vimAnam AgataM sadyas tadvAkyasamanantaram /
Aruhya prayayO svargaM lubDakas tatprasAdataH // BrP_211.10 //
gate tasmin sa BagavAn saMyojyAtmAnam Atmani /
brahmaBUte 'vyaye 'cintye vAsudevamaye 'male // BrP_211.11 //
ajanmany ajare 'nASiny aprameye 'KilAtmani /
tyaktvA sa mAnuzaM deham avApa triviDAM gatim // BrP_211.12 //
{vyAsa uvAca: }
arjuno 'pi tadAnvizya kfzRarAmakalevare /
saMskAraM lamBayAm Asa taTAnyezAm anukramAt // BrP_212.1 //
azwO mahizyaH kaTitA rukmiRIpramuKAs tu yAH /
upagfhya harer dehaM viviSus tA hutASanam // BrP_212.2 //
revatI cEva rAmasya deham ASlizya sattamAH /
viveSa jvalitaM vahniM tatsaNgAhlAdaSItalam // BrP_212.3 //
ugrasenas tu tac CrutvA taTEvAnakadunduBiH /
devakI rohiRI cEva viviSur jAtavedasam // BrP_212.4 //
tato 'rjunaH pretakAryaM kftvA tezAM yaTAviDi /
niScakrAma janaM sarvaM gfhItvA vajram eva ca // BrP_212.5 //
dvAravatyA vinizkrAntAH kfzRapatnyaH sahasraSaH /
vajraM janaM ca kOnteyaH pAlayaY SanakEr yayO // BrP_212.6 //
saBA suDarmA kfzRena martyaloke samAhftA /
svargaM jagAma Bo viprAH pArijAtaS ca pAdapaH // BrP_212.7 //
yasmin dine harir yAto divaM saMtyajya medinIm /
tasmin dine 'vatIrRo 'yaM kAlakAyaH kaliH kila // BrP_212.8 //
plAvayAm Asa tAM SUnyAM dvArakAM ca mahodaDiH /
yaduSrezWagfhaM tv ekaM nAplAvayata sAgaraH // BrP_212.9 //
nAtikrAmati Bo viprAs tad adyApi mahodaDiH /
nityaM saMnihitas tatra BagavAn keSavo yataH // BrP_212.10 //
tad atIva mahApuRyaM sarvapAtakanASanam /
vizRukrIqAnvitaM sTAnaM dfzwvA pApAt pramucyate // BrP_212.11 //
pArTaH paYcanade deSe bahuDAnyaDanAnvite /
cakAra vAsaM sarvasya janasya munisattamAH // BrP_212.12 //
tato loBaH samaBavat pArTenEkena DanvinA /
dfzwvA striyo nIyamAnA dasyUnAM nihateSvarAH // BrP_212.13 //
tatas te pApakarmARo loBopahatacetasaH /
ABIrA mantrayAm AsuH sametyAtyantadurmadAH // BrP_212.14 //
{ABIrA UcuH: }
ayam eko 'rjuno DanvI strIjanaM nihateSvaram /
nayaty asmAn atikramya Dig etat kriyatAM balam // BrP_212.15 //
hatvA garvasamArUQo BIzmadroRajayadraTAn /
karRAdIMS ca na jAnAti balaM grAmanivAsinAm // BrP_212.16 //
balajyezWAn narAn anyAn grAmyAMS cEva viSezataH /
sarvAn evAvajAnAti kiM vo bahuBir uttarEH // BrP_212.17 //
{vyAsa uvAca: }
tato yazwipraharaRA dasyavo lozwahAriRaH /
sahasraSo 'ByaDAvanta taM janaM nihateSvaram /
tato nivfttaH kOnteyaH prAhABIrAn hasann iva // BrP_212.18 //
{arjuna uvAca: }
nivartaDvam aDarmajYA yadIto na mumUrzavaH //* BrP_212.19 //
{vyAsa uvAca: }
avajYAya vacas tasya jagfhus te tadA Danam /
strIjanaM cApi kOnteyAd vizvaksenaparigraham // BrP_212.20 //
tato 'rjuno Danur divyaM gARqIvam ajaraM yuDi /
Aropayitum AreBe na SaSAka sa vIryavAn // BrP_212.21 //
cakAra sajjaM kfcCrAt tu tad aBUc CiTilaM punaH /
na sasmAra taTAstrARi cintayann api pARqavaH // BrP_212.22 //
SarAn mumoca cEtezu pArTaH SezAn sa harzitaH /
na BedaM te paraM cakrur astA gARqIvaDanvanA // BrP_212.23 //
vahninA cAkzayA dattAH SarAs te 'pi kzayaM yayuH /
yuDyataH saha gopAlEr arjunasyABavat kzayaH // BrP_212.24 //
acintayat tu kOnteyaH kfzRasyEva hi tad balam /
yan mayA SarasaMGAtEH sabalA BUBfto jitAH // BrP_212.25 //
mizataH pARquputrasya tatas tAH pramadottamAH /
apAkfzyanta cABIrEH kAmAc cAnyAH pravavrajuH // BrP_212.26 //
tataH Sarezu kzIRezu DanuzkowyA DanaMjayaH /
jaGAna dasyUMs te cAsya prahArAY jahasur dvijAH // BrP_212.27 //
paSyatas tv eva pArTasya vfzRyanDakavarastriyaH /
jagmur AdAya te mlecCAH samantAn munisattamAH // BrP_212.28 //
tataH sa duHKito jizRuH kazwaM kazwam iti bruvan /
aho BagavatA tena mukto 'smIti ruroda vE // BrP_212.29 //
{arjuna uvAca: }
tad Danus tAni cAstrARi sa raTas te ca vAjinaH /
sarvam ekapade nazwaM dAnam aSrotriye yaTA // BrP_212.30 //
aho cAti balaM dEvaM vinA tena mahAtmanA /
yad asAmarTyayukto 'haM nIcEr nItaH parABavam // BrP_212.31 //
tO bAhU sa ca me muzwiH sTAnaM tat so 'smi cArjunaH /
puRyeneva vinA tena gataM sarvam asAratAm // BrP_212.32 //
mamArjunatvaM BImasya BImatvaM tatkftaM Druvam /
vinA tena yad ABIrEr jito 'haM kaTam anyaTA // BrP_212.33 //
{vyAsa uvAca: }
itTaM vadan yayO jizRur indraprasTaM purottamam /
cakAra tatra rAjAnaM vajraM yAdavanandanam // BrP_212.34 //
sa dadarSa tato vyAsaM PAlgunaH kAnanASrayam /
tam upetya mahABAgaM vinayenAByavAdayat // BrP_212.35 //
taM vandamAnaM caraRAv avalokya suniScitam /
uvAca pArTaM vicCAyaH kaTam atyantam IdfSaH // BrP_212.36 //
ajArajonugamanaM brahmahatyATavA kftA /
jayASABaNgaduHKI vA BrazwacCAyo 'si sAMpratam // BrP_212.37 //
sAMtAnikAdayo vA te yAcamAnA nirAkftAH /
agamyastrIratir vApi tenAsi vigatapraBaH // BrP_212.38 //
BuNkte pradAya vipreByo mizwam ekam aTo BavAn /
kiM vA kfpaRavittAni hftAni BavatArjuna // BrP_212.39 //
kaccin na sUryavAtasya gocaratvaM gato 'rjuna /
duzwacakzur hato vApi niHSrIkaH kaTam anyaTA // BrP_212.40 //
spfzwo naKAmBasA vApi GawAmBaHprokzito 'pi vA /
tenAtIvAsi vicCAyo nyUnEr vA yuDi nirjitaH // BrP_212.41 //
{vyAsa uvAca: }
tataH pArTo viniHSvasya SrUyatAM Bagavann iti /
prokto yaTAvad Acazwa viprA AtmaparABavam // BrP_212.42 //
{arjuna uvAca: }
yad balaM yac ca nas tejo yad vIryaM yat parAkramaH /
yA SrIS CAyA ca naH so 'smAn parityajya harir gataH // BrP_212.43 //
itareReva mahatA smitapUrvABiBAziRA /
hInA vayaM mune tena jAtAs tfRamayA iva // BrP_212.44 //
astrARAM sAyakAnAM ca gARqIvasya taTA mama /
sAratA yABavan mUrtA sa gataH puruzottamaH // BrP_212.45 //
yasyAvalokanAd asmAY SrIr jayaH saMpad unnatiH /
na tatyAja sa govindas tyaktvAsmAn BagavAn gataH // BrP_212.46 //
BIzmadroRANgarAjAdyAs taTA duryoDanAdayaH /
yatpraBAvena nirdagDAH sa kfzRas tyaktavAn Buvam // BrP_212.47 //
niryOvanA hataSrIkA BrazwacCAyeva me mahI /
viBAti tAta nEko 'haM virahe tasya cakriRaH // BrP_212.48 //
yasyAnuBAvAd BIzmAdyEr mayy agnO SalaBAyitam /
vinA tenAdya kfzRena gopAlEr asmi nirjitaH // BrP_212.49 //
gARqIvaM trizu lokezu KyAtaM yad anuBAvataH /
mama tena vinABIrEr laguqEs tu tiraskftam // BrP_212.50 //
strIsahasrARy anekAni hy anATAni mahAmune /
yatato mama nItAni dasyuBir laguqAyuDEH // BrP_212.51 //
AnIyamAnam ABIrEH sarvaM kfzRAvaroDanam /
hftaM yazwipraharaREH pariBUya balaM mama // BrP_212.52 //
niHSrIkatA na me citraM yaj jIvAmi tad adButam /
nIcAvamAnapaNkANkI nirlajjo 'smi pitAmaha // BrP_212.53 //
{vyAsa uvAca: }
SrutvAhaM tasya tad vAkyam abravaM dvijasattamAH /
duHKitasya ca dInasya pARqavasya mahAtmanaH // BrP_212.54 //
alaM te vrIqayA pArTa na tvaM Socitum arhasi /
avehi sarvaBUtezu kAlasya gatir IdfSI // BrP_212.55 //
kAlo BavAya BUtAnAm aBavAya ca pARqava /
kAlamUlam idaM jYAtvA kuru sTEryam ato 'rjuna // BrP_212.56 //
nadyaH samudrA girayaH sakalA ca vasuMDarA /
devA manuzyAH paSavas taravaS ca sarIsfpAH // BrP_212.57 //
sfzwAH kAlena kAlena punar yAsyanti saMkzayam /
kAlAtmakam idaM sarvaM jYAtvA Samam avApnuhi // BrP_212.58 //
yaTAtTa kfzRamAhAtmyaM tat taTEva DanaMjaya /
BArAvatArakAryArTam avatIrRaH sa medinIm // BrP_212.59 //
BArAkrAntA DarA yAtA devAnAM saMniDO purA /
tadarTam avatIrRo 'sO kAmarUpI janArdanaH // BrP_212.60 //
tac ca nizpAditaM kAryam aSezA BUBfto hatAH /
vfzRyanDakakulaM sarvaM taTA pArTopasaMhftam // BrP_212.61 //
na kiMcid anyat kartavyam asya BUmitale 'rjuna /
tato gataH sa BagavAn kftakftyo yaTecCayA // BrP_212.62 //
sfzwiM sarge karoty eza devadevaH sTitiM sTitO /
ante tApasamarTo 'yaM sAMprataM vE yaTA kftam // BrP_212.63 //
tasmAt pArTa na saMtApas tvayA kAryaH parABavAt /
Bavanti BavakAlezu puruzARAM parAkramAH // BrP_212.64 //
yatas tvayEkena hatA BIzmadroRAdayo nfpAH /
tezAm arjuna kAlotTaH kiM nyUnABiBavo na saH // BrP_212.65 //
vizRos tasyAnuBAvena yaTA tezAM parABavaH /
tvattas taTEva Bavato dasyuByo 'nte tadudBavaH // BrP_212.66 //
sa devo 'nyaSarIrARi samAviSya jagatsTitim /
karoti sarvaBUtAnAM nASaM cAnte jagatpatiH // BrP_212.67 //
BavodBave ca kOnteya sahAyas te janArdanaH /
BavAnte tvadvipakzAs te keSavenAvalokitAH // BrP_212.68 //
kaH SraddaDyAt sagANgeyAn hanyAs tvaM sarvakOravAn /
ABIreByaS ca BavataH kaH SraddaDyAt parABavam // BrP_212.69 //
pArTEtat sarvaBUtezu harer lIlAvicezwitam /
tvayA yat kOravA DvastA yad ABIrEr BavAY jitaH // BrP_212.70 //
gfhItA dasyuBir yac ca rakzitA BavatA striyaH /
tad apy ahaM yaTAvfttaM kaTayAmi tavArjuna // BrP_212.71 //
azwAvakraH purA vipra udavAsarato 'Bavat /
bahUn varzagaRAn pArTa gfRan brahma sanAtanam // BrP_212.72 //
jitezv asurasaMGezu merupfzWe mahotsavaH /
baBUva tatra gacCantyo dadfSus taM surastriyaH // BrP_212.73 //
ramBAtilottamAdyAS ca SataSo 'Ta sahasraSaH /
tuzwuvus taM mahAtmAnaM praSaSaMsuS ca pARqava // BrP_212.74 //
AkaRWamagnaM salile jawABAraDaraM munim /
vinayAvanatAS cEva praRemuH stotratatparAH // BrP_212.75 //
yaTA yaTA prasanno 'BUt tuzwuvus taM taTA taTA /
sarvAs tAH kOravaSrezWa varizWaM taM dvijanmanAm // BrP_212.76 //
{azwAvakra uvAca: }
prasanno 'haM mahABAgA BavatInAM yad izyate /
mattas tad vriyatAM sarvaM pradAsyAmy api durlaBam // BrP_212.77 //
{vyAsa uvAca: }
ramBAtilottamAdyAS ca divyAS cApsaraso 'bruvan //* BrP_212.78 //
{apsarasa UcuH: }
prasanne tvayy asaMprAptaM kim asmAkam iti dvijAH //* BrP_212.79 //
itarAs tv abruvan vipra prasanno Bagavan yadi /
tad icCAmaH patiM prAptuM viprendra puruzottamam // BrP_212.80 //
{vyAsa uvAca: }
evaM BavizyatIty uktvA uttatAra jalAn muniH /
tam uttIrRaM ca dadfSur virUpaM vakram azwaDA // BrP_212.81 //
taM dfzwvA gUhamAnAnAM yAsAM hAsaH sPuwo 'Bavat /
tAH SaSApa muniH kopam avApya kurunandana // BrP_212.82 //
{azwAvakra uvAca: }
yasmAd virUparUpaM mAM matvA hAsAvamAnanA /
BavatIBiH kftA tasmAd eza SApaM dadAmi vaH // BrP_212.83 //
matprasAdena BartAraM labDvA tu puruzottamam /
macCApopahatAH sarvA dasyuhastaM gamizyaTa // BrP_212.84 //
{vyAsa uvAca: }
ity udIritam AkarRya munis tABiH prasAditaH /
punaH surendralokaM vE prAha BUyo gamizyaTa // BrP_212.85 //
evaM tasya muneH SApAd azwAvakrasya keSavam /
BartAraM prApya tAH prAptA dasyuhastaM varANganAH // BrP_212.86 //
tat tvayA nAtra kartavyaH Soko 'lpo 'pi hi pARqava /
tenEvAKilanATena sarvaM tad upasaMhftam // BrP_212.87 //
BavatAM copasaMhAram AsannaM tena kurvatA /
balaM tejas taTA vIryaM mAhAtmyaM copasaMhftam // BrP_212.88 //
jAtasya niyato mftyuH patanaM ca taTonnateH /
viprayogAvasAnaM tu saMyogaH saMcayaH kzayaH // BrP_212.89 //
vijYAya na buDAH SokaM na harzam upayAnti ye /
tezAm evetare cezwAM SikzantaH santi tAdfSAH // BrP_212.90 //
tasmAt tvayA naraSrezWa jYAtvEtad BrAtfBiH saha /
parityajyAKilaM rAjyaM gantavyaM tapase vanam // BrP_212.91 //
tad gacCa DarmarAjAya nivedyEtad vaco mama /
paraSvo BrAtfBiH sArDaM gatiM vIra yaTA kuru // BrP_212.92 //
{vyAsa uvAca: }
ity ukto DarmarAjaM tu samaByetya taToktavAn /
dfzwaM cEvAnuBUtaM vA kaTitaM tad aSezataH // BrP_212.93 //
vyAsavAkyaM ca te sarve SrutvArjunasamIritam /
rAjye parIkzitaM kftvA yayuH pARqusutA vanam // BrP_212.94 //
ity evaM vo muniSrezWA vistareRa mayoditam /
jAtasya ca yador vaMSe vAsudevasya cezwitam // BrP_212.95 //
{munaya UcuH: }
aho kfzRasya mAhAtmyam adButaM cAtimAnuzam /
rAmasya ca muniSrezWa tvayoktaM Buvi durlaBam // BrP_213.1 //
na tfptim aDigacCAmaH SfRvanto BagavatkaTAm /
tasmAd brUhi mahABAga BUyo devasya cezwitam // BrP_213.2 //
prAdurBAvaH purARezu vizRor amitatejasaH /
satAM kaTayatAm eva varAha iti naH Srutam // BrP_213.3 //
na jAnImo 'sya caritaM na viDiM na ca vistaram /
na karmaguRasadBAvaM na hetutvamanIzitam // BrP_213.4 //
kimAtmako varAho 'sO kA mUrtiH kA ca devatA /
kimAcArapraBAvo vA kiM vA tena tadA kftam // BrP_213.5 //
yajYArTe samavetAnAM mizatAM ca dvijanmanAm /
mahAvarAhacaritaM sarvalokasuKAvaham // BrP_213.6 //
yaTA nArAyaRo brahman vArAhaM rUpam AsTitaH /
daMzwrayA gAM samudrasTAm ujjahArArimardanaH // BrP_213.7 //
vistareREva karmARi sarvARi ripuGAtinaH /
SrotuM no vartate budDir hareH kfzRasya DImataH // BrP_213.8 //
karmaRAm AnupUrvyA ca prAdurBAvAS ca ye viBo /
yA vAsya prakftir brahmaMs tAS cAKyAtuM tvam arhasi // BrP_213.9 //
{vyAsa uvAca: }
praSnaBAro mahAn eza BavadBiH samudAhftaH /
yaTASaktyA tu vakzyAmi SrUyatAM vEzRavaM yaSaH // BrP_213.10 //
vizRoH praBAvaSravaRe dizwyA vo matir utTitA /
tasmAd vizRoH samastA vE SfRuDvaM yAH pravfttayaH // BrP_213.11 //
sahasrAsyaM sahasrAkzaM sahasracaraRaM ca yam /
sahasraSirasaM devaM sahasrakaram avyayam // BrP_213.12 //
sahasrajihvaM BAsvantaM sahasramukuwaM praBum /
sahasradaM sahasrAdiM sahasraBujam avyayam // BrP_213.13 //
havanaM savanaM cEva hotAraM havyam eva ca /
pAtrARi ca pavitrARi vediM dIkzAM samit sruvam // BrP_213.14 //
sruksomasUryamuSalaM prokzaRIM dakziRAyanam /
aDvaryuM sAmagaM vipraM sadasyaM sadanaM sadaH // BrP_213.15 //
yUpaM cakraM DruvAM darvIM carUMS colUKalAni ca /
prAgvaMSaM yajYaBUmiM ca hotAraM ca paraM ca yat // BrP_213.16 //
hrasvARy atipramARAni sTAvarARi carARi ca /
prAyaScittAni vArGyaM ca sTaRqilAni kuSAs taTA // BrP_213.17 //
mantrayajYavahaM vahniM BAgaM BAgavahaM ca yat /
agrAsinaM somaBujaM hutArcizam udAyuDam // BrP_213.18 //
Ahur vedavido viprA yaM yajYe SASvataM praBum /
tasya vizRoH sureSasya SrIvatsANkasya DImataH // BrP_213.19 //
prAdurBAvasahasrARi samatItAny anekaSaH /
BUyaS cEva Bavizyanti hy evam Aha pitAmahaH // BrP_213.20 //
yat pfcCaDvaM mahABAgA divyAM puRyAm imAM kaTAm /
prAdurBAvASritAM vizRoH sarvapApaharAM SivAm // BrP_213.21 //
SfRuDvaM tAM mahABAgAs tadgatenAntarAtmanA /
pravakzyAmy AnupUrvyeRa yat pfcCaDvaM mamAnaGAH // BrP_213.22 //
vAsudevasya mAhAtmyaM caritaM ca mahAmateH /
hitArTaM suramartyAnAM lokAnAM praBavAya ca // BrP_213.23 //
bahuSaH sarvaBUtAtmA prAdurBavati vIryavAn /
prAdurBAvAMS ca vakzyAmi puRyAn divyAn guRAnvitAn // BrP_213.24 //
supto yugasahasraM yaH prAdurBavati kAryataH /
pUrRe yugasahasre 'Ta devadevo jagatpatiH // BrP_213.25 //
brahmA ca kapilaS cEva tryambakas tridaSAs taTA /
devAH saptarzayaS cEva nAgAS cApsarasas taTA // BrP_213.26 //
sanatkumAraS ca mahAnuBAvo BrP_213.27a
manur mahAtmA BagavAn prajAkaraH BrP_213.27b
purARadevo 'Ta purARi cakre BrP_213.27c
pradIptavESvAnaratulyatejAH BrP_213.27d
yo 'sO cArRavamaDyasTo nazwe sTAvarajaNgame /
nazwe devAsuranare pranazworagarAkzase // BrP_213.28 //
yodDukAmO durADarzO tAv uBO maDukEwaBO /
hatO BagavatA tena tayor dattvAmitaM varam // BrP_213.29 //
purA kamalanABasya svapataH sAgarAmBasi /
puzkare tatra saMBUtA devAH sarzigaRAs taTA // BrP_213.30 //
eza pOzkarako nAma prAdurBAvo mahAtmanaH /
purARaM kaTyate yatra devaSrutisamAhitam // BrP_213.31 //
vArAhas tu SrutimuKaH prAdurBAvo mahAtmanaH /
yatra vizRuH suraSrezWo vArAhaM rUpam AsTitaH // BrP_213.32 //
vedapAdo yUpadaMzwraH kratudantaS citImuKaH /
agnijihvo darBaromA brahmaSIrzo mahAtapAH // BrP_213.33 //
ahorAtrekzaRo divyo vedANgaH SrutiBUzaRaH /
AjyanAsaH sruvatuRqaH sAmaGozasvaro mahAn // BrP_213.34 //
satyaDarmamayaH SrImAn kramavikramasatkftaH /
prAyaScittanaKo GoraH paSujAnur muKAkftiH // BrP_213.35 //
udgatAntro homaliNgo bIjOzaDimahAPalaH /
vAdyantarAtmA mantrasPig vikftaH somaSoRitaH // BrP_213.36 //
vediskanDo havirganDo havyakavyAtivegavAn /
prAgvaMSakAyo dyutimAn nAnAdIkzABir anvitaH // BrP_213.37 //
dakziRAhfdayo yogI mahAsattramayo mahAn /
upAkarmAzwarucakaH pravargAvartaBUzaRaH // BrP_213.38 //
nAnAcCandogatipaTo guhyopanizadAsanaH /
CAyApatnIsahAyo 'sO maRiSfNga ivotTitaH // BrP_213.39 //
mahIM sAgaraparyantAM saSElavanakAnanAm /
ekArRavajalaBrazwAm ekArRavagataH praBuH // BrP_213.40 //
daMzwrayA yaH samudDftya lokAnAM hitakAmyayA /
sahasraSIrzo lokAdiS cakAra jagatIM punaH // BrP_213.41 //
evaM yajYavarAheRa BUtvA BUtahitArTinA /
udDftA pfTivI devI sAgarAmbuDarA purA // BrP_213.42 //
vArAha eza kaTito nArasiMhas tato dvijAH /
yatra BUtvA mfgendreRa hiraRyakaSipur hataH // BrP_213.43 //
purA kftayuge nAma surArir baladarpitaH /
dEtyAnAm AdipuruzaS cakAra sumahat tapaH // BrP_213.44 //
daSa varzasahasrARi SatAni daSa paYca ca /
japopavAsaniratas tasTO mOnavratasTitaH // BrP_213.45 //
tataH SamadamAByAM ca brahmacaryeRa cEva hi /
prIto 'Bavat tatas tasya tapasA niyamena ca // BrP_213.46 //
taM vE svayaMBUr BagavAn svayam Agamya Bo dvijAH /
vimAnenArkavarRena haMsayuktena BAsvatA // BrP_213.47 //
AdityEr vasuBiH sArDaM marudBir dEvatEs taTA /
rudrEr viSvasahAyES ca yakzarAkzasakiMnarEH // BrP_213.48 //
diSABiH pradiSABiS ca nadIBiH sAgarEs taTA /
nakzatrES ca muhUrtES ca KecarES ca mahAgrahEH // BrP_213.49 //
devarziBis tapovfdDEH sidDEr vidvadBir eva ca /
rAjarziBiH puRyatamEr ganDarvEr apsarogaREH // BrP_213.50 //
carAcaraguruH SrImAn vftaH sarvEH surEs taTA /
brahmA brahmavidAM SrezWo dEtyaM vacanam abravIt // BrP_213.51 //
{brahmovAca: }
prIto 'smi tava Baktasya tapasAnena suvrata /
varaM varaya BadraM te yaTezwaM kAmam Apnuhi // BrP_213.52 //
{hiraRyakaSipur uvAca: }
na devAsuraganDarvA na yakzoragarAkzasAH /
fzayo vATa mAM SApEH krudDA lokapitAmaha // BrP_213.53 //
Sapeyus tapasA yuktA vara eza vfto mayA /
na SastreRa na vAstreRa giriRA pAdapena vA // BrP_213.54 //
na SuzkeRa na cArdreRa na cEvorDvaM na cApy aDaH /
pARiprahAreREkena saBftyabalavAhanam // BrP_213.55 //
yo mAM nASayituM SaktaH sa me mftyur Bavizyati /
Baveyam aham evArkaH somo vAyur hutASanaH // BrP_213.56 //
salilaM cAntarikzaM ca AkASaM cEva sarvaSaH /
ahaM kroDaS ca kAmaS ca varuRo vAsavo yamaH /
DanadaS ca DanADyakzo yakzaH kiMpuruzADipaH // BrP_213.57 //
{brahmovAca: }
ete divyA varAs tAta mayA dattAs tavAdButAH /
sarvAn kAmAn imAMs tAta prApsyasi tvaM na saMSayaH // BrP_213.58 //
{vyAsa uvAca: }
evam uktvA tu BagavAY jagAmASu pitAmahaH /
vErAjaM brahmasadanaM brahmarzigaRasevitam // BrP_213.59 //
tato devAS ca nAgAS ca ganDarvA munayas taTA /
varapradAnaM SrutvEva pitAmaham upasTitAH // BrP_213.60 //
{devA UcuH: }
vareRAnena Bagavan bADizyati sa no 'suraH /
tat prasIdASu Bagavan vaDo 'py asya vicintyatAm // BrP_213.61 //
Bagavan sarvaBUtAnAM svayaMBUr Adikft praBuH /
srazwA ca havyakavyAnAm avyaktaM prakftir Druvam // BrP_213.62 //
{vyAsa uvAca: }
tato lokahitaM vAkyaM SrutvA devaH prajApatiH /
provAca BagavAn vAkyaM sarvadevagaRAMs taTA // BrP_213.63 //
{brahmovAca: }
avaSyaM tridaSAs tena prAptavyaM tapasaH Palam /
tapaso 'nte ca BagavAn vaDaM vizRuH karizyati // BrP_213.64 //
{vyAsa uvAca: }
etac CrutvA surAH sarve vAkyaM paNkajajanmanaH /
svAni sTAnAni divyAni jagmus te vE mudAnvitAH // BrP_213.65 //
labDamAtre vare cApi sarvAH so 'bAData prajAH /
hiraRyakaSipur dEtyo varadAnena darpitaH // BrP_213.66 //
ASramezu mahABAgAn munIn vE saMSitavratAn /
satyaDarmaratAn dAntAMs tadA DarzitavAMs taTA // BrP_213.67 //
tridivasTAMs taTA devAn parAjitya mahAbalaH /
trElokyaM vaSam AnIya svarge vasati so 'suraH // BrP_213.68 //
yadA varamadonmatto vicaran dAnavo Buvi /
yajYIyAn akarod dEtyAn ayajYIyAS ca devatAH // BrP_213.69 //
AdityA vasavaH sADyA viSve ca marutas taTA /
SaraRyaM SaraRaM vizRum upatasTur mahAbalam // BrP_213.70 //
devabrahmamayaM yajYaM brahmadevaM sanAtanam /
BUtaM BavyaM BavizyaM ca praBuM lokanamaskftam /
nArAyaRaM viBuM devaM SaraRyaM SaraRaM gatAH // BrP_213.71 //
{devA UcuH: }
trAyasva no 'dya deveSa hiraRyakaSipor BayAt /
tvaM hi naH paramo devas tvaM hi naH paramo guruH // BrP_213.72 //
tvaM hi naH paramo DAtA brahmAdInAM surottama /
utPullAmalapattrAkza SatrupakzakzayaMkara /
kzayAya ditivaMSasya SaraRaM tvaM Bavasva naH // BrP_213.73 //
{vAsudeva uvAca: }
BayaM tyajaDvam amarA aBayaM vo dadAmy aham /
taTEva tridivaM devAH pratilapsyaTa mA ciram // BrP_213.74 //
ezo 'haM sagaRaM dEtyaM varadAnena darpitam /
avaDyam amarendrARAM dAnavendraM nihanmi tam // BrP_213.75 //
{vyAsa uvAca: }
evam uktvA tu BagavAn visfjya tridaSeSvarAn /
hiraRyakaSipoH sTAnam AjagAma mahAbalaH // BrP_213.76 //
narasyArDatanuM kftvA siMhasyArDatanuM praBuH /
nArasiMhena vapuzA pARiM saMspfSya pARinA // BrP_213.77 //
GanajImUtasaMkASo GanajImUtanisvanaH /
GanajImUtadIptOjA jImUta iva vegavAn // BrP_213.78 //
dEtyaM so 'tibalaM dfzwvA dfptaSArdUlavikramaH /
dfptEr dEtyagaREr guptaM hatavAn ekapARinA // BrP_213.79 //
nfsiMha eza kaTito BUyo 'yaM vAmanaH paraH /
yatra vAmanam AsTAya rUpaM dEtyavinASanam // BrP_213.80 //
baler balavato yajYe balinA vizRunA purA /
vikramEs triBir akzoByAH kzoBitAs te mahAsurAH // BrP_213.81 //
vipracittiH SivaH SaNkur ayaHSaNkus taTEva ca /
ayaHSirA aSvaSirA hayagrIvaS ca vIryavAn // BrP_213.82 //
vegavAn ketumAn ugraH sogravyagro mahAsuraH /
puzkaraH puzkalaS cEva SASvo 'Svapatir eva ca // BrP_213.83 //
prahlAdo 'SvapatiH kumBaH saMhrAdo gamanapriyaH /
anuhrAdo harihayo vArAhaH saMharo 'nujaH // BrP_213.84 //
SaraBaH SalaBaS cEva kupaTaH kroDanaH kraTaH /
bfhatkIrtir mahAjihvaH SaNkukarRo mahAsvanaH // BrP_213.85 //
dIptajihvo 'rkanayano mfgapAdo mfgapriyaH /
vAyur garizWo namuciH sambaro viskaro mahAn // BrP_213.86 //
candrahantA kroDahantA kroDavarDana eva ca /
kAlakaH kAlakopaS ca vftraH kroDo virocanaH // BrP_213.87 //
garizWaS ca varizWaS ca pralambanarakAv uBO /
indratApanavAtApI ketumAn baladarpitaH // BrP_213.88 //
asilomA pulomA ca bAzkalaH pramado madaH /
svamiSraH kAlavadanaH karAlaH keSir eva ca // BrP_213.89 //
ekAkzaS candramA rAhuH saMhrAdaH sambaraH svanaH /
SataGnIcakrahastAS ca taTA muSalapARayaH // BrP_213.90 //
aSvayantrAyuDopetA BindipAlAyuDAs taTA /
SUlolUKalahastAS ca paraSvaDaDarAs taTA // BrP_213.91 //
pASamudgarahastAS ca taTA pariGapARayaH /
mahASilApraharaRAH SUlahastAS ca dAnavAH // BrP_213.92 //
nAnApraharaRA GorA nAnAveSA mahAbalAH /
kUrmakukkuwavaktrAS ca SaSolUkamuKAs taTA // BrP_213.93 //
KarozwravadanAS cEva varAhavadanAs taTA /
mArjAraSiKivaktrAS ca mahAvaktrAs taTA pare // BrP_213.94 //
nakramezAnanAH SUrA gojAvimahizAnanAH /
goDASallakivaktrAS ca krozwuvaktrAS ca dAnavAH // BrP_213.95 //
AKudarduravaktrAS ca GorA vfkamuKAs taTA /
BImA makaravaktrAS ca krOYcavaktrAS ca dAnavAH // BrP_213.96 //
aSvAnanAH KaramuKA mayUravadanAs taTA /
gajendracarmavasanAs taTA kfzRAjinAmbarAH // BrP_213.97 //
cIrasaMvftagAtrAS ca taTA nIlakavAsasaH /
uzRIziRo mukuwinas taTA kuRqalino 'surAH // BrP_213.98 //
kirIwino lambaSiKAH kambugrIvAH suvarcasaH /
nAnAveSaDarA dEtyA nAnAmAlyAnulepanAH // BrP_213.99 //
svAny AyuDAni saMgfhya pradIptAni ca tejasA /
kramamARaM hfzIkeSam upAvartanta sarvaSaH // BrP_213.100 //
pramaTya sarvAn dEteyAn pAdahastatalEr viBuH /
rUpaM kftvA mahABImaM jahArASu sa medinIm // BrP_213.101 //
tasya vikramato BUmiM candrAdityO stanAntare /
naBaH prakramamARasya nAByAM kila taTA sTitO // BrP_213.102 //
param AkramamARasya jAnudeSe vyavasTitO /
vizRor amitavIryasya vadanty evaM dvijAtayaH // BrP_213.103 //
hftvA sa medinIM kftsnAM hatvA cAsurapuMgavAn /
dadO SakrAya vasuDAM vizRur balavatAM varaH // BrP_213.104 //
eza vo vAmano nAma prAdurBAvo mahAtmanaH /
vedavidBir dvijEr etat kaTyate vEzRavaM yaSaH // BrP_213.105 //
BUyo BUtAtmano vizRoH prAdurBAvo mahAtmanaH /
dattAtreya iti KyAtaH kzamayA parayA yutaH // BrP_213.106 //
tena nazwezu vedezu prakriyAsu maKezu ca /
cAturvarRye ca saMkIrRe Darme SiTilatAM gate // BrP_213.107 //
ativarDati cADarme satye nazwe 'nfte sTite /
prajAsu SIryamARAsu Darme cAkulatAM gate // BrP_213.108 //
sayajYAH sakriyA vedAH pratyAnItA hi tena vE /
cAturvarRyam asaMkIrRaM kftaM tena mahAtmanA // BrP_213.109 //
tena hEhayarAjasya kArtavIryasya DImataH /
varadena varo datto dattAtreyeRa DImatA // BrP_213.110 //
etad bAhudvayaM yat te tat te mama kfte nfpa /
SatAni daSa bAhUnAM Bavizyanti na saMSayaH // BrP_213.111 //
pAlayizyasi kftsnAM ca vasuDAM vasuDeSvara /
durnirIkzyo 'rivfndAnAM yudDasTaS ca Bavizyasi // BrP_213.112 //
eza vo vEzRavaH SrImAn prAdurBAvo 'dButaH SuBaH /
BUyaS ca jAmadagnyo 'yaM prAdurBAvo mahAtmanaH // BrP_213.113 //
yatra bAhusahasreRa dvizatAM durjayaM raRe /
rAmo 'rjunam anIkasTaM jaGAna nfpatiM praBuH // BrP_213.114 //
raTasTaM pArTivaM rAmaH pAtayitvArjunaM Buvi /
DarzayitvArjunaM rAmaH kroSamAnaM ca meGavat // BrP_213.115 //
kftsnaM bAhusahasraM ca cicCeda BfgunandanaH /
paraSvaDena dIptena jYAtiBiH sahitasya vE // BrP_213.116 //
kIrRA kzatriyakowIBir merumandaraBUzaRA /
triH saptakftvaH pfTivI tena niHkzatriyA kftA // BrP_213.117 //
kftvA niHkzatriyAM cEnAM BArgavaH sumahAyaSAH /
sarvapApavinASAya vAjimeDena cezwavAn // BrP_213.118 //
yasmin yajYe mahAdAne dakziRAM BfgunandanaH /
mArIcAya dadO prItaH kaSyapAya vasuMDarAm // BrP_213.119 //
vAraRAMs turagAY SuBrAn raTAMS ca raTinAM varaH /
hiraRyam akzayaM Denur gajendrAMS ca mahIpatiH // BrP_213.120 //
dadO tasmin mahAyajYe vAjimeDe mahAyaSAH /
adyApi ca hitArTAya lokAnAM BfgunandanaH // BrP_213.121 //
caramARas tapo GoraM jAmadagnyaH punaH praBuH /
Aste vE devavac CrImAn mahendre parvatottame // BrP_213.122 //
eza vizRoH sureSasya SASvatasyAvyayasya ca /
jAmadagnya iti KyAtaH prAdurBAvo mahAtmanaH // BrP_213.123 //
caturviMSe yuge vApi viSvAmitrapuraHsaraH /
jajYe daSaraTasyATa putraH padmAyatekzaRaH // BrP_213.124 //
kftvAtmAnaM mahAbAhuS caturDA praBur ISvaraH /
loke rAma iti KyAtas tejasA BAskaropamaH // BrP_213.125 //
prasAdanArTaM lokasya rakzasAM nigrahAya ca /
Darmasya ca vivfdDyarTaM jajYe tatra mahAyaSAH // BrP_213.126 //
tam apy Ahur manuzyendraM sarvaBUtahite ratam /
yaH samAH sarvaDarmajYaS caturdaSa vane 'vasat // BrP_213.127 //
lakzmaRAnucaro rAmaH sarvaBUtahite rataH /
caturdaSa vane taptvA tapo varzARi rAGavaH // BrP_213.128 //
rUpiRI tasya pArSvasTA sIteti praTitA jane /
pUrvoditA tu yA lakzmIr BartAram anugacCati // BrP_213.129 //
janasTAne vasan kAryaM tridaSAnAM cakAra saH /
tasyApakAriRaM krUraM pOlastyaM manujarzaBaH // BrP_213.130 //
sItAyAH padam anvicCan nijaGAna mahAyaSAH /
devAsuragaRAnAM ca yakzarAkzasaBoginAm // BrP_213.131 //
yatrAvaDyaM rAkzasendraM rAvaRaM yuDi durjayam /
yuktaM rAkzasakowIBir nIlAYjanacayopamam // BrP_213.132 //
trElokyadrAvaRaM krUraM rAvaRaM rAkzaseSvaram /
durjayaM durDaraM dfptaM SArdUlasamavikramam // BrP_213.133 //
durnirIkzyaM suragaREr varadAnena darpitam /
jaGAna sacivEH sArDaM sasEnyaM rAvaRaM yuDi // BrP_213.134 //
mahABragaRasaMkASaM mahAkAyaM mahAbalam /
rAvaRaM nijaGAnASu rAmo BUtapatiH purA // BrP_213.135 //
sugrIvasya kfte yena vAnarendro mahAbalaH /
vAlI vinihataH saMKye sugrIvaS cABizecitaH // BrP_213.136 //
maDoS ca tanayo dfpto lavaRo nAma dAnavaH /
hato maDuvane vIro varamatto mahAsuraH // BrP_213.137 //
yajYaviGnakarO yena munInAM BAvitAtmanAm /
mArIcaS ca subAhuS ca balena balinAM varO // BrP_213.138 //
nihatO ca nirASO ca kftO tena mahAtmanA /
samare yudDaSORqena taTAnye cApi rAkzasAH // BrP_213.139 //
virADaS ca kabanDaS ca rAkzasO BImavikramO /
jaGAna puruzavyAGro ganDarvO SApamohitO // BrP_213.140 //
hutASanArkAMSutaqidguRABEH BrP_213.141a
prataptajAmbUnadacitrapuNKEH BrP_213.141b
mahendravajrASanitulyasArE BrP_213.141c
ripUn sa rAmaH samare nijaGne BrP_213.141d
tasmE dattAni SastrARi viSvAmitreRa DImatA /
vaDArTaM devaSatrURAM durDarzARAM surEr api // BrP_213.142 //
vartamAne maKe yena janakasya mahAtmanaH /
BagnaM mAheSvaraM cApaM krIqatA lIlayA purA // BrP_213.143 //
etAni kftvA karmARi rAmo DarmaBftAM varaH /
daSASvameDAY jArUTyAn AjahAra nirargalAn // BrP_213.144 //
nASrUyantASuBA vAco nAkulaM mAruto vavO /
na vittaharaRaM cAsId rAme rAjyaM praSAsati // BrP_213.145 //
paridevanti viDavA nAnarTAS ca kadAcana /
sarvam AsIc CuBaM tatra rAme rAjyaM praSAsati // BrP_213.146 //
na prARinAM BayaM cAsIj jalAgnyanilaGAtajam /
na cApi vfdDA bAlAnAM pretakAryARi cakrire // BrP_213.147 //
brahmacaryaparaM kzatraM viSas tu kzatriye ratAH /
SUdrAS cEva hi varRAMs trIY SuSrUzanty anahaMkftAH // BrP_213.148 //
nAryo nAtyacaran BartFn BAryAM nAtyacarat patiH /
sarvam AsIj jagad dAntaM nirdasyur aBavan mahI // BrP_213.149 //
rAma eko 'Bavad BartA rAmaH pAlayitABavat /
Asan varzasahasrARi taTA putrasahasriRaH // BrP_213.150 //
arogAH prARinaS cAsan rAme rAjyaM praSAsati /
devatAnAm fzIRAM ca manuzyARAM ca sarvaSaH // BrP_213.151 //
pfTivyAM samavAyo 'BUd rAme rAjyaM praSAsati /
gATAm apy atra gAyanti ye purARavido janAH // BrP_213.152 //
rAme nibadDatattvArTA mAhAtmyaM tasya DImataH /
SyAmo yuvA lohitAkzo dIptAsyo mitaBAzitaH // BrP_213.153 //
AjAnubAhuH sumuKaH siMhaskanDo mahABujaH /
daSa varzasahasrARi rAmo rAjyam akArayat // BrP_213.154 //
fksAmayajuzAM Gozo jyAGozaS ca mahAtmanaH /
avyucCinno 'Bavad rAzwre dIyatAM BujyatAm iti // BrP_213.155 //
sattvavAn guRasaMpanno dIpyamAnaH svatejasA /
ati candraM ca sUryaM ca rAmo dASaraTir baBO // BrP_213.156 //
Ije kratuSatEH puRyEH samAptavaradakziREH /
hitvAyoDyAM divaM yAto rAGavo hi mahAbalaH // BrP_213.157 //
evam eva mahAbAhur ikzvAkukulanandanaH /
rAvaRaM sagaRaM hatvA divam Acakrame viBuH // BrP_213.158 //
aparaH keSavasyAyaM prAdurBAvo mahAtmanaH /
viKyAto mATure kalpe sarvalokahitAya vE // BrP_213.159 //
yatra SAlvaM ca cEdyaM ca kaMsaM dvividam eva ca /
arizwaM vfzaBaM keSiM pUtanAM dEtyadArikAm // BrP_213.160 //
nAgaM kuvalayApIqaM cARUraM muzwikaM taTA /
dEtyAn mAnuzadehena sUdayAm Asa vIryavAn // BrP_213.161 //
CinnaM bAhusahasraM ca bARasyAdButakarmaRaH /
narakaS ca hataH saMKye yavanaS ca mahAbalaH // BrP_213.162 //
hftAni ca mahIpAnAM sarvaratnAni tejasA /
durAcArAS ca nihitAH pArTivA ye mahItale // BrP_213.163 //
eza lokahitArTAya prAdurBAvo mahAtmanaH /
kalkI vizRuyaSA nAma SamBalagrAmasaMBavaH // BrP_213.164 //
sarvalokahitArTAya BUyo devo mahAyaSAH /
ete cAnye ca bahavo divyA devagaREr vftAH // BrP_213.165 //
prAdurBAvAH purARezu gIyante brahmavAdiBiH /
yatra devA vimuhyanti prAdurBAvAnukIrtane // BrP_213.166 //
purARaM vartate yatra vedaSrutisamAhitam /
etad uddeSamAtreRa prAdurBAvAnukIrtanam // BrP_213.167 //
kIrtitaM kIrtanIyasya sarvalokaguror viBoH /
prIyante pitaras tasya prAdurBAvAnukIrtanAt // BrP_213.168 //
vizRor amitavIryasya yaH SfRoti kftAYjaliH //* BrP_213.169 //
etAS ca yogeSvarayogamAyAH BrP_213.170a
SrutvA naro mucyati sarvapApEH BrP_213.170b
fdDiM samfdDiM vipulAMS ca BogAn BrP_213.170c
prApnoti SIGraM BagavatprasAdAt BrP_213.170d
evaM mayA muniSrezWA vizRor amitatejasaH /
sarvapApaharAH puRyAH prAdurBAvAH prakIrtitAH // BrP_213.171 //
{munaya UcuH: }
na tfptim aDigacCAmaH puRyaDarmAmftasya ca /
mune tvanmuKagItasya taTA kOtUhalaM hi naH // BrP_214.1 //
utpattiM pralayaM cEva BUtAnAM karmaRo gatim /
vetsi sarvaM mune tena pfcCAmas tvAM mahAmatim // BrP_214.2 //
SrUyate yamalokasya mArgaH paramadurgamaH /
duHKakleSakaraH SaSvat sarvaBUtaBayAvahaH // BrP_214.3 //
kaTaM tena narA yAnti mArgeRa yamasAdanam /
pramARaM cEva mArgasya brUhi no vadatAM vara // BrP_214.4 //
mune pfcCAma sarvajYa brUhi sarvam aSezataH /
kaTaM narakaduHKAni nApnuvanti narAn mune // BrP_214.5 //
kenopAyena dAnena DarmeRa niyamena ca /
mAnuzasya ca yAmyasya lokasya kiyad antaram // BrP_214.6 //
kaTaM ca svargatiM yAnti narakaM kena karmaRA /
svargasTAnAni kiyanti kiyanti narakARi ca // BrP_214.7 //
kaTaM sukftino yAnti kaTaM duzkftakAriRaH /
kiM rUpaM kiM pramARaM vA ko varRas tUBayor api /
jIvasya nIyamAnasya yamalokaM bravIhi naH // BrP_214.8 //
{vyAsa uvAca: }
SfRuDvaM muniSArdUlA vadato mama suvratAH /
saMsAracakram ajaraM sTitir yasya na vidyate // BrP_214.9 //
so 'haM vadAmi vaH sarvaM yamamArgasya nirRayam /
utkrAntikAlAd AraBya yaTA nAnyo vadizyati // BrP_214.10 //
svarUpaM cEva mArgasya yan mAM pfcCaTa sattamAH /
yamalokasya cADvAnam antaraM mAnuzasya ca // BrP_214.11 //
yojanAnAM sahasrARi zaqaSItis tad antaram /
taptatAmram ivAtaptaM tad aDvAnam udAhftam // BrP_214.12 //
tad avaSyaM hi gantavyaM prARiBir jIvasaMjYakEH /
puRyAn puRyakfto yAnti pApAn pApakfto 'DamAH // BrP_214.13 //
dvAviMSatiS ca narakA yamasya vizaye sTitAH /
yezu duzkftakarmARo vipacyante pfTak pfTak // BrP_214.14 //
narako rOravo rOdraH SUkaras tAla eva ca /
kumBIpAko mahAGoraH SAlmalo 'Ta vimohanaH // BrP_214.15 //
kIwAdaH kfmiBakzaS ca nAlABakzo Bramas taTA /
nadyaH pUyavahAS cAnyA ruDirAmBas taTEva ca // BrP_214.16 //
agnijvAlo mahAGoraH saMdaMSaH SunaBojanaH /
GorA vEtaraRI cEva asipattravanaM taTA // BrP_214.17 //
na tatra vfkzacCAyA vA na taqAgAH sarAMsi ca /
na vApyo dIrGikA vApi na kUpo na prapA saBA // BrP_214.18 //
na maRqapo nAyatanaM na nadyo na ca parvatAH /
na kiMcid ASramasTAnaM vidyate tatra vartmani // BrP_214.19 //
yatra viSramate SrAntaH puruzo 'tIvakarzitaH /
avaSyam eva gantavyaH sa sarvEs tu mahApaTaH // BrP_214.20 //
prApte kAle tu saMtyajya suhfdbanDuDanAdikam /
jarAyujARqajAS cEva svedajAS codBijAs taTA // BrP_214.21 //
jaNgamAjaNgamAS cEva gamizyanti mahApaTam /
devAsuramanuzyES ca vEvasvatavaSAnugEH // BrP_214.22 //
strIpuMnapuMsakES cEva pfTivyAM jIvasaMjYitEH /
pUrvAhRe cAparAhRe vA maDyAhne vA taTA punaH // BrP_214.23 //
saMDyAkAle 'rDarAtre vA pratyUze vApy upasTite /
vfdDEr vA maDyamEr vApi yOvanasTEs taTEva ca // BrP_214.24 //
garBavAse 'Ta bAlye vA gantavyaH sa mahApaTaH /
pravAsasTEr gfhasTEr vA parvatasTEH sTale 'pi vA // BrP_214.25 //
kzetrasTEr vA jalasTEr vA gfhamaDyagatEs taTA /
AsInES cAsTitEr vApi SayanIyagatEs taTA // BrP_214.26 //
jAgradBir vA prasuptEr vA gantavyaH sa mahApaTaH /
ihAnuBUya nirdizwam Ayur jantuH svayaM tadA // BrP_214.27 //
tasyAnte ca svayaM prAREr anicCann api mucyate /
jalam agnir vizaM SastraM kzud vyADiH patanaM gireH // BrP_214.28 //
nimittaM kiMcid AsAdya dehI prAREr vimucyate /
vihAya sumahat kftsnaM SarIraM pAYcaBOtikam // BrP_214.29 //
anyac CarIram Adatte yAtanIyaM svakarmajam /
dfQaM SarIram Apnoti suKaduHKopaBuktaye // BrP_214.30 //
tena BuNkte sa kfcCrARi pApakartA naro BfSam /
suKAni DArmiko hfzwa iha nIto yamakzaye // BrP_214.31 //
UzmA prakupitaH kAye tIvravAyusamIritaH /
Binatti marmasTAnAni dIpyamAno niranDanaH // BrP_214.32 //
udAno nAma pavanas tataS corDvaM pravartate /
BujyatAm ambuBakzyARAm aDogatiniroDakft // BrP_214.33 //
tato yenAmbudAnAni kftAny annarasAs taTA /
dattAH sa tasyAm AhlAdam Apadi pratipadyate // BrP_214.34 //
annAni yena dattAni SradDApUtena cetasA /
so 'pi tfptim avApnoti vinApy annena vE tadA // BrP_214.35 //
yenAnftAni noktAni prItiBedaH kfto na ca /
AstikaH SraddaDAnaS ca suKamftyuM sa gacCati // BrP_214.36 //
devabrAhmaRapUjAyAM niratAS cAnasUyakAH /
SuklA vadAnyA hrImantas te narAH suKamftyavaH // BrP_214.37 //
yaH kAmAn nApi saMramBAn na dvezAd Darmam utsfjet /
yaToktakArI sOmyaS ca sa suKaM mftyum fcCati // BrP_214.38 //
vAridAs tfzitAnAM ye kzuDitAnnapradAyinaH /
prApnuvanti narAH kAle mftyuM suKasamanvitam // BrP_214.39 //
SItaM jayanti DanadAs tApaM candanadAyinaH /
prARaGnIM vedanAM kazwAM ye cAnyodvegaDAriRaH // BrP_214.40 //
mohaM jYAnapradAtAras taTA dIpapradAs tamaH /
kUwasAkzI mfzAvAdI yo gurur nAnuSAsti vE // BrP_214.41 //
te mohamftyavaH sarve taTA ye vedanindakAH /
viBIzaRAH pUtiganDAH kUwamudgarapARayaH // BrP_214.42 //
AgacCanti durAtmAno yamasya puruzAs taTA /
prAptezu dfkpaTaM tezu jAyate tasya vepaTuH // BrP_214.43 //
krandaty avirataH so 'Ta BrAtfmAtfpitfMs taTA /
sA tu vAg asPuwA viprA ekavarRA viBAvyate // BrP_214.44 //
dfzwir viBrAmyate trAsAt kAsAvfzwy aty aTAnanam /
tataH sa vedanAvizwaM tac CarIraM vimuYcati // BrP_214.45 //
vAyvagrasArI tadrUpa- deham anyat prapadyate /
tatkarmayAtanArTe ca na mAtfpitfsaMBavam // BrP_214.46 //
tatpramARavayovasTA- saMsTAnEH prApyate vyaTA /
tato dUto yamasyATa pASEr baDnAti dAruREH // BrP_214.47 //
jantoH saMprAptakAlasya vedanArtasya vE BfSam /
BUtEH saMtyaktadehasya kaRWaprAptAnilasya ca // BrP_214.48 //
SarIrAc cyAvito jIvo roravIti taTolbaRam /
nirgato vAyuBUtas tu zAwkOSikakalevare // BrP_214.49 //
mAtfBiH pitfBiS cEva BrAtfBir mAtulEs taTA /
dArEH putrEr vayasyES ca guruBis tyajyate Buvi // BrP_214.50 //
dfSyamAnaS ca tEr dInEr aSrupUrRekzaREr BfSam /
svaSarIraM samutsfjya vAyuBUtas tu gacCati // BrP_214.51 //
anDakAram apAraM ca mahAGoraM tamovftam /
suKaduHKapradAtAraM durgamaM pApakarmaRAm // BrP_214.52 //
duHsahaM ca durantaM ca durnirIkzaM durAsadam /
durApam atidurgaM ca pApizWAnAM sadAhitam // BrP_214.53 //
kfzyamARAS ca tEr BUtEr yAmyEH pASEs tu saMyatAH /
mudgarEs tAqyamAnAS ca nIyante taM mahApaTam // BrP_214.54 //
kzIRAyuzaM samAlokya prARinaM cAyuzakzaye /
ninIzavaH samAyAnti yamadUtA BayaMkarAH // BrP_214.55 //
ArUQA yAnakAle tu fkzavyAGraKarezu ca /
uzwrezu vAnarezv anye vfScikezu vfkezu ca // BrP_214.56 //
ulUkasarpamArjAraM taTAnye gfDravAhanAH /
SyenaSfgAlam ArUQAH saraGAkaNkavAhanAH // BrP_214.57 //
varAhapaSuvetAla- mahizAsyAs taTA pare /
nAnArUpaDarA GorAH sarvaprARiBayaMkarAH // BrP_214.58 //
dIrGamuzkAH karAlAsyA vakranAsAs trilocanAH /
mahAhanukapolAsyAH pralambadaSanacCadAH // BrP_214.59 //
nirgatEr vikftAkArEr daSanEr aNkuropamEH /
mAMsaSoRitadigDANgA daMzwrABir BfSam ulbaREH // BrP_214.60 //
muKEH pAtAlasadfSEr jvalajjihvEr BayaMkarEH /
netrEH suvikftAkArEr jvalatpiNgalacaYcalEH // BrP_214.61 //
mArjArolUkaKadyota- Sakragopavad udDatEH /
kekarEH saMkulEs stabDEr locanEH pAvakopamEH // BrP_214.62 //
BfSam ABaraREr BImEr AbadDEr BujagopamEH /
SoRAsaralagAtrES ca muRqamAlAviBUzitEH // BrP_214.63 //
kaRWasTakfzRasarpES ca PUtkAraravaBIzaREH /
vahnijvAlopamEH keSEH stabDarukzEr BayaMkarEH // BrP_214.64 //
baBrupiNgalalolES ca kadruSmaSruBir AvftAH /
BujadaRqEr mahAGorEH pralambEH pariGopamEH // BrP_214.65 //
kecid dvibAhavas tatra taTAnye ca caturBujAH /
dvirazwabAhavaS cAnye daSaviMSaBujAs taTA // BrP_214.66 //
asaMKyAtaBujAS cAnye kecid bAhusahasriRaH /
AyuDEr vikftAkArEH prajvaladBir BayAnakEH // BrP_214.67 //
SaktitomaracakrAdyEH sudIptEr viviDAyuDEH /
pASaSfNKaladaRqES ca BIzayanto mahAbalAH // BrP_214.68 //
AgacCanti mahArOdrA martyAnAm AyuzaH kzaye /
grahItuM prARinaH sarve yamasyAjYAkarAs taTA // BrP_214.69 //
yat tac CarIram Adatte yAtanIyaM svakarmajam /
tad asya nIyate jantor yamasya sadanaM prati // BrP_214.70 //
badDvA tat kAlapASES ca nigaqEr vajraSfNKalEH /
tAqayitvA BfSaM krudDEr nIyate yamakiMkarEH // BrP_214.71 //
prasKalantaM rudantaM ca AkroSantaM muhur muhuH /
hA tAta mAtaH putreti vadantaM karmadUzitam // BrP_214.72 //
Ahatya niSitEH SUlEr mudgarEr niSitEr GanEH /
KaqgaSaktiprahArES ca vajradaRqEH sudAruREH // BrP_214.73 //
BartsyamAno mahArAvEr vajraSaktisamanvitEH /
ekEkaSo BfSaM krudDEs tAqayadBiH samantataH // BrP_214.74 //
sa muhyamAno duHKArtaH pratapaMS ca itas tataH /
Akfzya nIyate jantur aDvAnaM suBayaMkarEH // BrP_214.75 //
kuSakaRwakavalmIka- SaNkupAzARaSarkare /
taTA pradIptajvalane kzAravajraSatotkawe // BrP_214.76 //
pradIptAdityataptena dahyamAnas tadaMSuBiH /
kfzyate yamadUtES ca SivAsaMnAdaBIzaREH // BrP_214.77 //
vikfzyamARas tEr GorEr BakzyamARaH SivASatEH /
prayAti dAruRe mArge pApakarmA yamAlayam // BrP_214.78 //
kvacid BItEH kvacit trastEH prasKaladBiH kvacit kvacit /
duHKenAkrandamAnES ca gantavyaH sa mahApaTaH // BrP_214.79 //
nirBartsyamAnEr udvignEr vidrutEr BayavihvalEH /
kampamAnaSarIrEs tu gantavyaM jIvasaMjYakEH // BrP_214.80 //
kaRwakAkIrRamArgeRa saMtaptasikatena ca /
dahyamAnEs tu gantavyaM narEr dAnavivarjitEH // BrP_214.81 //
medaHSoRitadurganDEr bastagAtrES ca pUgaSaH /
dagDasPuwatvacAkIrREr gantavyaM jIvaGAtakEH // BrP_214.82 //
kUjadBiH krandamAnES ca vikroSadBiS ca visvaram /
vedanArtES ca sadBiS ca gantavyaM jIvaGAtakEH // BrP_214.83 //
SaktiBir BindipAlES ca KaqgatomarasAyakEH /
BidyadBis tIkzRaSUlAgrEr gantavyaM jIvaGAtakEH // BrP_214.84 //
SvAnEr vyAGrEr vfkEH kaNkEr BakzyamARES ca pApiBiH //* BrP_214.85 //
kfntadBiH krakacAGAtEr gantavyaM mAMsaKAdiBiH /
mahizarzaBaSfNgAgrEr BidyamAnEH samantataH // BrP_214.86 //
ulliKadBiH SUkarES ca gantavyaM mAMsaKAdakEH /
sUcIBramarakAkola- makzikABiS ca saMGaSaH // BrP_214.87 //
BujyamAnES ca gantavyaM pApizWEr maDuGAtakEH /
viSvastaM svAminaM mitraM striyaM vA yas tu GAtayet // BrP_214.88 //
SastrEr nikftyamAnES ca gantavyaM cAturEr narEH /
GAtayanti ca ye jantUMs tAqayanti nirAgasaH // BrP_214.89 //
rAkzasEr BakzyamARAs te yAnti yAmyapaTaM narAH /
ye haranti parastrIRAM varaprAvaraRAni ca // BrP_214.90 //
te yAnti vidrutA nagnAH pretIBUtA yamAlayam /
vAso DAnyaM hiraRyaM vA gfhakzetram aTApi vA // BrP_214.91 //
ye haranti durAtmAnaH pApizWAH pApakarmiRaH /
pAzAREr laguqEr daRqEs tAqyamAnEs tu jarjarEH // BrP_214.92 //
vahadBiH SoRitaM BUri gantavyaM tu yamAlayam /
brahmasvaM ye harantIha narA narakanirBayAH // BrP_214.93 //
tAqayanti taTA viprAn AkroSanti narADamAH /
SuzkakAzWanibadDAs te CinnakarRAkzinAsikAH // BrP_214.94 //
pUyaSoRitadigDAs te kAlagfDrES ca jambukEH /
kiMkarEr BIzaRES caRqEs tAqyamAnAS ca dAruREH // BrP_214.95 //
vikroSamAnA gacCanti pApinas te yamAlayam /
evaM paramadurDarzam aDvAnaM jvalanapraBam // BrP_214.96 //
rOravaM durgavizamaM nirdizwaM mAnuzasya ca /
prataptatAmravarRABaM vahnijvAlAsPuliNgavat // BrP_214.97 //
kuraRwakaRwakAkIrRaM pfTuvikawatAqanEH /
SaktivajrES ca saMkIrRam ujjvalaM tIvrakaRwakam // BrP_214.98 //
aNgAravAlukAmiSraM vahnikIwakadurgamam /
jvAlAmAlAkulaM rOdraM sUryaraSmipratApitam // BrP_214.99 //
aDvAnaM nIyate dehI kfzyamARaH sunizWurEH /
yadEva krandate jantur duHKArtaH patitaH kvacit // BrP_214.100 //
tadEvAhanyate sarvEr AyuDEr yamakiMkarEH /
evaM saMtAqyamAnaS ca lubDaH pApezu yo 'nayaH // BrP_214.101 //
avaSo nIyate jantur durDarEr yamakiMkarEH /
sarvEr eva hi gantavyam aDvAnaM tat sudurgamam // BrP_214.102 //
nIyate viviDEr GorEr yamadUtEr avajYayA /
nItvA sudAruRaM mArgaM prARinaM yamakiMkarEH // BrP_214.103 //
praveSyate purIM GorAM tAmrAyasamayIM dvijAH /
sA purI vipulAkArA lakzayojanam AyatA // BrP_214.104 //
caturasrA vinirdizwA caturdvAravatI SuBA /
prAkArAH kAYcanAs tasyA yojanAyutam ucCritAH // BrP_214.105 //
indranIlamahAnIla- padmarAgopaSoBitA /
sA purI viviDEH saMGEr GorA GorEH samAkulA // BrP_214.106 //
devadAnavaganDarvEr yakzarAkzasapannagEH /
pUrvadvAraM SuBaM tasyAH patAkASataSoBitam // BrP_214.107 //
vajrendranIlavEdUrya- muktAPalaviBUzitam /
gItanftyEH samAkIrRaM ganDarvApsarasAM gaREH // BrP_214.108 //
praveSas tena devAnAm fzIRAM yoginAM taTA /
ganDarvasidDayakzARAM vidyADaravisarpiRAm // BrP_214.109 //
uttaraM nagaradvAraM GaRwAcAmaraBUzitam /
CattracAmaravinyAsaM nAnAratnEr alaMkftam // BrP_214.110 //
vIRAreRuravE ramyEr gItamaNgalanAditEH /
fgyajuHsAmanirGozEr munivfndasamAkulam // BrP_214.111 //
viSanti yena DarmajYAH satyavrataparAyaRAH /
grIzme vAripradA ye ca SIte cAgnipradA narAH // BrP_214.112 //
SrAntasaMvAhakA ye ca priyavAdaratAS ca ye /
ye ca dAnaratAH SUrA mAtApitfparAS ca ye // BrP_214.113 //
dvijaSuSrUzaRe yuktA nityaM ye 'tiTipUjakAH /
paScimaM tu mahAdvAraM puryA ratnEr viBUzitam // BrP_214.114 //
vicitramaRisopAnaM tomarEH samalaMkftam /
BerImfdaNgasaMnAdEH SaNKakAhalanAditam // BrP_214.115 //
sidDavfndEH sadA hfzwEr maNgalEH praRinAditam /
praveSas tena hfzwAnAM SivaBaktimatAM nfRAm // BrP_214.116 //
sarvatIrTaplutA ye ca paYcAgner ye ca sevakAH /
prasTAne ye mftA vIrA mftAH kAlaYjare girO // BrP_214.117 //
agnO vipannA ye vIrAH sADitaM yEr anASakam /
ye svAmimitralokArTe gograhe saMkule hatAH // BrP_214.118 //
te viSanti narAH SUrAH paScimena tapoDanAH /
puryAM tasyA mahAGoraM sarvasattvaBayaMkaram // BrP_214.119 //
hAhAkArasamAkruzwaM dakziRaM dvAram IdfSam /
anDakArasamAyuktaM tIkzRaSfNgEH samanvitam // BrP_214.120 //
kaRwakEr vfScikEH sarpEr vajrakIwEH sudurgamEH /
vilumpadBir vfkEr vyAGrEr fkzEH siMhEH sajambukEH // BrP_214.121 //
SvAnamArjAragfDrES ca sajvAlakavalEr muKEH /
praveSas tena vE nityaM sarvezAm apakAriRAm // BrP_214.122 //
ye GAtayanti viprAn gA bAlaM vfdDaM taTAturam /
SaraRAgataM viSvastaM striyaM mitraM nirAyuDam // BrP_214.123 //
ye 'gamyAgAmino mUQAH paradravyApahAriRaH /
nikzepasyApahartAro vizavahnipradAS ca ye // BrP_214.124 //
paraBUmiM gfhaM SayyAM vastrAlaMkArahAriRaH /
pararanDrezu ye krUrA ye sadAnftavAdinaH // BrP_214.125 //
grAmarAzwrapurasTAne mahAduHKapradA hi ye /
kUwasAkzipradAtAraH kanyAvikrayakArakAH // BrP_214.126 //
aBakzyaBakzaRaratA ye gacCanti sutAM snuzAm /
mAtaraM pitaraM cEva ye vadanti ca pOruzam // BrP_214.127 //
anye ye cEva nirdizwA mahApAtakakAriRaH /
dakziRena tu te sarve dvAreRa praviSanti vE // BrP_214.128 //
{munaya UcuH: }
na tfptim aDigacCAmaH puRyaDarmAmftasya ca /
mune tvanmuKagItasya taTA kOtUhalaM hi naH // BrP_214*.1 //
utpattiM pralayaM cEva BUtAnAM karmaRo gatim /
vetsi sarvaM mune tena pfcCAmas tvAM mahAmatim // BrP_214*.2 //
SrUyate yamalokasya mArgaH paramadurgamaH /
duHKakleSakaraH SaSvat sarvaBUtaBayAvahaH // BrP_214*.3 //
kaTaM tena narA yAnti mArgeRa yamasAdanam /
pramARaM cEva mArgasya brUhi no vadatAM vara // BrP_214*.4 //
mune pfcCAma sarvajYa brUhi sarvam aSezataH /
kaTaM narakaduHKAni nApnuvanti narAn mune // BrP_214*.5 //
kenopAyena dAnena DarmeRa niyamena ca /
mAnuzasya ca yAmyasya lokasya kiyad antaram // BrP_214*.6 //
kaTaM ca svargatiM yAnti narakaM kena karmaRA /
svargasTAnAni kiyanti kiyanti narakARi ca // BrP_214*.7 //
kaTaM sukftino yAnti kaTaM duzkftakAriRaH /
kiM rUpaM kiM pramARaM vA ko varRas tUBayor api /
jIvasya nIyamAnasya yamalokaM bravIhi naH // BrP_214*.8 //
{vyAsa uvAca: }
SfRuDvaM muniSArdUlA vadato mama suvratAH /
saMsAracakram ajaraM sTitir yasya na vidyate // BrP_214*.9 //
so 'haM vadAmi vaH sarvaM yamamArgasya nirRayam /
utkrAntikAlAd AraBya yaTA nAnyo vadizyati // BrP_214*.10 //
svarUpaM cEva mArgasya yan mAM pfcCaTa sattamAH /
yamalokasya cADvAnam antaraM mAnuzasya ca // BrP_214*.11 //
yojanAnAM sahasrARi zaqaSItis tad antaram /
taptatAmram ivAtaptaM tad aDvAnam udAhftam // BrP_214*.12 //
tad avaSyaM hi gantavyaM prARiBir jIvasaMjYakEH /
puRyAn puRyakfto yAnti pApAn pApakfto 'DamAH // BrP_214*.13 //
dvAviMSatiS ca narakA yamasya vizaye sTitAH /
yezu duzkftakarmARo vipacyante pfTak pfTak // BrP_214*.14 //
narako rOravo rOdraH SUkaras tAla eva ca /
kumBIpAko mahAGoraH SAlmalo 'Ta vimohanaH // BrP_214*.15 //
kIwAdaH kfmiBakzaS ca nAlABakzo Bramas taTA /
nadyaH pUyavahAS cAnyA ruDirAmBas taTEva ca // BrP_214*.16 //
agnijvAlo mahAGoraH saMdaMSaH SunaBojanaH /
GorA vEtaraRI cEva asipattravanaM taTA // BrP_214*.17 //
na tatra vfkzacCAyA vA na taqAgAH sarAMsi ca /
na vApyo dIrGikA vApi na kUpo na prapA saBA // BrP_214*.18 //
na maRqapo nAyatanaM na nadyo na ca parvatAH /
na kiMcid ASramasTAnaM vidyate tatra vartmani // BrP_214*.19 //
yatra viSramate SrAntaH puruzo 'tIvakarzitaH /
avaSyam eva gantavyaH sa sarvEs tu mahApaTaH // BrP_214*.20 //
prApte kAle tu saMtyajya suhfdbanDuDanAdikam /
jarAyujARqajAS cEva svedajAS codBijAs taTA // BrP_214*.21 //
jaNgamAjaNgamAS cEva gamizyanti mahApaTam /
devAsuramanuzyES ca vEvasvatavaSAnugEH // BrP_214*.22 //
strIpuMnapuMsakES cEva pfTivyAM jIvasaMjYitEH /
pUrvAhRe cAparAhRe vA maDyAhne vA taTA punaH // BrP_214*.23 //
saMDyAkAle 'rDarAtre vA pratyUze vApy upasTite /
vfdDEr vA maDyamEr vApi yOvanasTEs taTEva ca // BrP_214*.24 //
garBavAse 'Ta bAlye vA gantavyaH sa mahApaTaH /
pravAsasTEr gfhasTEr vA parvatasTEH sTale 'pi vA // BrP_214*.25 //
kzetrasTEr vA jalasTEr vA gfhamaDyagatEs taTA /
AsInES cAsTitEr vApi SayanIyagatEs taTA // BrP_214*.26 //
jAgradBir vA prasuptEr vA gantavyaH sa mahApaTaH /
ihAnuBUya nirdizwam Ayur jantuH svayaM tadA // BrP_214*.27 //
tasyAnte ca svayaM prAREr anicCann api mucyate /
jalam agnir vizaM SastraM kzud vyADiH patanaM gireH // BrP_214*.28 //
nimittaM kiMcid AsAdya dehI prAREr vimucyate /
vihAya sumahat kftsnaM SarIraM pAYcaBOtikam // BrP_214*.29 //
anyac CarIram Adatte yAtanIyaM svakarmajam /
dfQaM SarIram Apnoti suKaduHKopaBuktaye // BrP_214*.30 //
tena BuNkte sa kfcCrARi pApakartA naro BfSam /
suKAni DArmiko hfzwa iha nIto yamakzaye // BrP_214*.31 //
UzmA prakupitaH kAye tIvravAyusamIritaH /
Binatti marmasTAnAni dIpyamAno niranDanaH // BrP_214*.32 //
udAno nAma pavanas tataS corDvaM pravartate /
BujyatAm ambuBakzyARAm aDogatiniroDakft // BrP_214*.33 //
tato yenAmbudAnAni kftAny annarasAs taTA /
dattAH sa tasyAm AhlAdam Apadi pratipadyate // BrP_214*.34 //
annAni yena dattAni SradDApUtena cetasA /
so 'pi tfptim avApnoti vinApy annena vE tadA // BrP_214*.35 //
yenAnftAni noktAni prItiBedaH kfto na ca /
AstikaH SraddaDAnaS ca suKamftyuM sa gacCati // BrP_214*.36 //
devabrAhmaRapUjAyAM niratAS cAnasUyakAH /
SuklA vadAnyA hrImantas te narAH suKamftyavaH // BrP_214*.37 //
yaH kAmAn nApi saMramBAn na dvezAd Darmam utsfjet /
yaToktakArI sOmyaS ca sa suKaM mftyum fcCati // BrP_214*.38 //
vAridAs tfzitAnAM ye kzuDitAnnapradAyinaH /
prApnuvanti narAH kAle mftyuM suKasamanvitam // BrP_214*.39 //
SItaM jayanti DanadAs tApaM candanadAyinaH /
prARaGnIM vedanAM kazwAM ye cAnyodvegaDAriRaH // BrP_214*.40 //
mohaM jYAnapradAtAras taTA dIpapradAs tamaH /
kUwasAkzI mfzAvAdI yo gurur nAnuSAsti vE // BrP_214*.41 //
te mohamftyavaH sarve taTA ye vedanindakAH /
viBIzaRAH pUtiganDAH kUwamudgarapARayaH // BrP_214*.42 //
AgacCanti durAtmAno yamasya puruzAs taTA /
prAptezu dfkpaTaM tezu jAyate tasya vepaTuH // BrP_214*.43 //
krandaty avirataH so 'Ta BrAtfmAtfpitfMs taTA /
sA tu vAg asPuwA viprA ekavarRA viBAvyate // BrP_214*.44 //
dfzwir viBrAmyate trAsAt kAsAvfzwy aty aTAnanam /
tataH sa vedanAvizwaM tac CarIraM vimuYcati // BrP_214*.45 //
vAyvagrasArI tadrUpa- deham anyat prapadyate /
tatkarmayAtanArTe ca na mAtfpitfsaMBavam // BrP_214*.46 //
tatpramARavayovasTA- saMsTAnEH prApyate vyaTA /
tato dUto yamasyATa pASEr baDnAti dAruREH // BrP_214*.47 //
jantoH saMprAptakAlasya vedanArtasya vE BfSam /
BUtEH saMtyaktadehasya kaRWaprAptAnilasya ca // BrP_214*.48 //
SarIrAc cyAvito jIvo roravIti taTolbaRam /
nirgato vAyuBUtas tu zAwkOSikakalevare // BrP_214*.49 //
mAtfBiH pitfBiS cEva BrAtfBir mAtulEs taTA /
dArEH putrEr vayasyES ca guruBis tyajyate Buvi // BrP_214*.50 //
dfSyamAnaS ca tEr dInEr aSrupUrRekzaREr BfSam /
svaSarIraM samutsfjya vAyuBUtas tu gacCati // BrP_214*.51 //
anDakAram apAraM ca mahAGoraM tamovftam /
suKaduHKapradAtAraM durgamaM pApakarmaRAm // BrP_214*.52 //
duHsahaM ca durantaM ca durnirIkzaM durAsadam /
durApam atidurgaM ca pApizWAnAM sadAhitam // BrP_214*.53 //
kfzyamARAS ca tEr BUtEr yAmyEH pASEs tu saMyatAH /
mudgarEs tAqyamAnAS ca nIyante taM mahApaTam // BrP_214*.54 //
kzIRAyuzaM samAlokya prARinaM cAyuzakzaye /
ninIzavaH samAyAnti yamadUtA BayaMkarAH // BrP_214*.55 //
ArUQA yAnakAle tu fkzavyAGraKarezu ca /
uzwrezu vAnarezv anye vfScikezu vfkezu ca // BrP_214*.56 //
ulUkasarpamArjAraM taTAnye gfDravAhanAH /
SyenaSfgAlam ArUQAH saraGAkaNkavAhanAH // BrP_214*.57 //
varAhapaSuvetAla- mahizAsyAs taTA pare /
nAnArUpaDarA GorAH sarvaprARiBayaMkarAH // BrP_214*.58 //
dIrGamuzkAH karAlAsyA vakranAsAs trilocanAH /
mahAhanukapolAsyAH pralambadaSanacCadAH // BrP_214*.59 //
nirgatEr vikftAkArEr daSanEr aNkuropamEH /
mAMsaSoRitadigDANgA daMzwrABir BfSam ulbaREH // BrP_214*.60 //
muKEH pAtAlasadfSEr jvalajjihvEr BayaMkarEH /
netrEH suvikftAkArEr jvalatpiNgalacaYcalEH // BrP_214*.61 //
mArjArolUkaKadyota- Sakragopavad udDatEH /
kekarEH saMkulEs stabDEr locanEH pAvakopamEH // BrP_214*.62 //
BfSam ABaraREr BImEr AbadDEr BujagopamEH /
SoRAsaralagAtrES ca muRqamAlAviBUzitEH // BrP_214*.63 //
kaRWasTakfzRasarpES ca PUtkAraravaBIzaREH /
vahnijvAlopamEH keSEH stabDarukzEr BayaMkarEH // BrP_214*.64 //
baBrupiNgalalolES ca kadruSmaSruBir AvftAH /
BujadaRqEr mahAGorEH pralambEH pariGopamEH // BrP_214*.65 //
kecid dvibAhavas tatra taTAnye ca caturBujAH /
dvirazwabAhavaS cAnye daSaviMSaBujAs taTA // BrP_214*.66 //
asaMKyAtaBujAS cAnye kecid bAhusahasriRaH /
AyuDEr vikftAkArEH prajvaladBir BayAnakEH // BrP_214*.67 //
SaktitomaracakrAdyEH sudIptEr viviDAyuDEH /
pASaSfNKaladaRqES ca BIzayanto mahAbalAH // BrP_214*.68 //
AgacCanti mahArOdrA martyAnAm AyuzaH kzaye /
grahItuM prARinaH sarve yamasyAjYAkarAs taTA // BrP_214*.69 //
yat tac CarIram Adatte yAtanIyaM svakarmajam /
tad asya nIyate jantor yamasya sadanaM prati // BrP_214*.70 //
badDvA tat kAlapASES ca nigaqEr vajraSfNKalEH /
tAqayitvA BfSaM krudDEr nIyate yamakiMkarEH // BrP_214*.71 //
prasKalantaM rudantaM ca AkroSantaM muhur muhuH /
hA tAta mAtaH putreti vadantaM karmadUzitam // BrP_214*.72 //
Ahatya niSitEH SUlEr mudgarEr niSitEr GanEH /
KaqgaSaktiprahArES ca vajradaRqEH sudAruREH // BrP_214*.73 //
BartsyamAno mahArAvEr vajraSaktisamanvitEH /
ekEkaSo BfSaM krudDEs tAqayadBiH samantataH // BrP_214*.74 //
sa muhyamAno duHKArtaH pratapaMS ca itas tataH /
Akfzya nIyate jantur aDvAnaM suBayaMkarEH // BrP_214*.75 //
kuSakaRwakavalmIka- SaNkupAzARaSarkare /
taTA pradIptajvalane kzAravajraSatotkawe // BrP_214*.76 //
pradIptAdityataptena dahyamAnas tadaMSuBiH /
kfzyate yamadUtES ca SivAsaMnAdaBIzaREH // BrP_214*.77 //
vikfzyamARas tEr GorEr BakzyamARaH SivASatEH /
prayAti dAruRe mArge pApakarmA yamAlayam // BrP_214*.78 //
kvacid BItEH kvacit trastEH prasKaladBiH kvacit kvacit /
duHKenAkrandamAnES ca gantavyaH sa mahApaTaH // BrP_214*.79 //
nirBartsyamAnEr udvignEr vidrutEr BayavihvalEH /
kampamAnaSarIrEs tu gantavyaM jIvasaMjYakEH // BrP_214*.80 //
kaRwakAkIrRamArgeRa saMtaptasikatena ca /
dahyamAnEs tu gantavyaM narEr dAnavivarjitEH // BrP_214*.81 //
medaHSoRitadurganDEr bastagAtrES ca pUgaSaH /
dagDasPuwatvacAkIrREr gantavyaM jIvaGAtakEH // BrP_214*.82 //
kUjadBiH krandamAnES ca vikroSadBiS ca visvaram /
vedanArtES ca sadBiS ca gantavyaM jIvaGAtakEH // BrP_214*.83 //
SaktiBir BindipAlES ca KaqgatomarasAyakEH /
BidyadBis tIkzRaSUlAgrEr gantavyaM jIvaGAtakEH // BrP_214*.84 //
SvAnEr vyAGrEr vfkEH kaNkEr BakzyamARES ca pApiBiH //* BrP_214*.85 //
kfntadBiH krakacAGAtEr gantavyaM mAMsaKAdiBiH /
mahizarzaBaSfNgAgrEr BidyamAnEH samantataH // BrP_214*.86 //
ulliKadBiH SUkarES ca gantavyaM mAMsaKAdakEH /
sUcIBramarakAkola- makzikABiS ca saMGaSaH // BrP_214*.87 //
BujyamAnES ca gantavyaM pApizWEr maDuGAtakEH /
viSvastaM svAminaM mitraM striyaM vA yas tu GAtayet // BrP_214*.88 //
SastrEr nikftyamAnES ca gantavyaM cAturEr narEH /
GAtayanti ca ye jantUMs tAqayanti nirAgasaH // BrP_214*.89 //
rAkzasEr BakzyamARAs te yAnti yAmyapaTaM narAH /
ye haranti parastrIRAM varaprAvaraRAni ca // BrP_214*.90 //
te yAnti vidrutA nagnAH pretIBUtA yamAlayam /
vAso DAnyaM hiraRyaM vA gfhakzetram aTApi vA // BrP_214*.91 //
ye haranti durAtmAnaH pApizWAH pApakarmiRaH /
pAzAREr laguqEr daRqEs tAqyamAnEs tu jarjarEH // BrP_214*.92 //
vahadBiH SoRitaM BUri gantavyaM tu yamAlayam /
brahmasvaM ye harantIha narA narakanirBayAH // BrP_214*.93 //
tAqayanti taTA viprAn AkroSanti narADamAH /
SuzkakAzWanibadDAs te CinnakarRAkzinAsikAH // BrP_214*.94 //
pUyaSoRitadigDAs te kAlagfDrES ca jambukEH /
kiMkarEr BIzaRES caRqEs tAqyamAnAS ca dAruREH // BrP_214*.95 //
vikroSamAnA gacCanti pApinas te yamAlayam /
evaM paramadurDarzam aDvAnaM jvalanapraBam // BrP_214*.96 //
rOravaM durgavizamaM nirdizwaM mAnuzasya ca /
prataptatAmravarRABaM vahnijvAlAsPuliNgavat // BrP_214*.97 //
kuraRwakaRwakAkIrRaM pfTuvikawatAqanEH /
SaktivajrES ca saMkIrRam ujjvalaM tIvrakaRwakam // BrP_214*.98 //
aNgAravAlukAmiSraM vahnikIwakadurgamam /
jvAlAmAlAkulaM rOdraM sUryaraSmipratApitam // BrP_214*.99 //
aDvAnaM nIyate dehI kfzyamARaH sunizWurEH /
yadEva krandate jantur duHKArtaH patitaH kvacit // BrP_214*.100 //
tadEvAhanyate sarvEr AyuDEr yamakiMkarEH /
evaM saMtAqyamAnaS ca lubDaH pApezu yo 'nayaH // BrP_214*.101 //
avaSo nIyate jantur durDarEr yamakiMkarEH /
sarvEr eva hi gantavyam aDvAnaM tat sudurgamam // BrP_214*.102 //
nIyate viviDEr GorEr yamadUtEr avajYayA /
nItvA sudAruRaM mArgaM prARinaM yamakiMkarEH // BrP_214*.103 //
praveSyate purIM GorAM tAmrAyasamayIM dvijAH /
sA purI vipulAkArA lakzayojanam AyatA // BrP_214*.104 //
caturasrA vinirdizwA caturdvAravatI SuBA /
prAkArAH kAYcanAs tasyA yojanAyutam ucCritAH // BrP_214*.105 //
indranIlamahAnIla- padmarAgopaSoBitA /
sA purI viviDEH saMGEr GorA GorEH samAkulA // BrP_214*.106 //
devadAnavaganDarvEr yakzarAkzasapannagEH /
pUrvadvAraM SuBaM tasyAH patAkASataSoBitam // BrP_214*.107 //
vajrendranIlavEdUrya- muktAPalaviBUzitam /
gItanftyEH samAkIrRaM ganDarvApsarasAM gaREH // BrP_214*.108 //
praveSas tena devAnAm fzIRAM yoginAM taTA /
ganDarvasidDayakzARAM vidyADaravisarpiRAm // BrP_214*.109 //
uttaraM nagaradvAraM GaRwAcAmaraBUzitam /
CattracAmaravinyAsaM nAnAratnEr alaMkftam // BrP_214*.110 //
vIRAreRuravE ramyEr gItamaNgalanAditEH /
fgyajuHsAmanirGozEr munivfndasamAkulam // BrP_214*.111 //
viSanti yena DarmajYAH satyavrataparAyaRAH /
grIzme vAripradA ye ca SIte cAgnipradA narAH // BrP_214*.112 //
SrAntasaMvAhakA ye ca priyavAdaratAS ca ye /
ye ca dAnaratAH SUrA mAtApitfparAS ca ye // BrP_214*.113 //
dvijaSuSrUzaRe yuktA nityaM ye 'tiTipUjakAH /
paScimaM tu mahAdvAraM puryA ratnEr viBUzitam // BrP_214*.114 //
vicitramaRisopAnaM tomarEH samalaMkftam /
BerImfdaNgasaMnAdEH SaNKakAhalanAditam // BrP_214*.115 //
sidDavfndEH sadA hfzwEr maNgalEH praRinAditam /
praveSas tena hfzwAnAM SivaBaktimatAM nfRAm // BrP_214*.116 //
sarvatIrTaplutA ye ca paYcAgner ye ca sevakAH /
prasTAne ye mftA vIrA mftAH kAlaYjare girO // BrP_214*.117 //
agnO vipannA ye vIrAH sADitaM yEr anASakam /
ye svAmimitralokArTe gograhe saMkule hatAH // BrP_214*.118 //
te viSanti narAH SUrAH paScimena tapoDanAH /
puryAM tasyA mahAGoraM sarvasattvaBayaMkaram // BrP_214*.119 //
hAhAkArasamAkruzwaM dakziRaM dvAram IdfSam /
anDakArasamAyuktaM tIkzRaSfNgEH samanvitam // BrP_214*.120 //
kaRwakEr vfScikEH sarpEr vajrakIwEH sudurgamEH /
vilumpadBir vfkEr vyAGrEr fkzEH siMhEH sajambukEH // BrP_214*.121 //
SvAnamArjAragfDrES ca sajvAlakavalEr muKEH /
praveSas tena vE nityaM sarvezAm apakAriRAm // BrP_214*.122 //
ye GAtayanti viprAn gA bAlaM vfdDaM taTAturam /
SaraRAgataM viSvastaM striyaM mitraM nirAyuDam // BrP_214*.123 //
ye 'gamyAgAmino mUQAH paradravyApahAriRaH /
nikzepasyApahartAro vizavahnipradAS ca ye // BrP_214*.124 //
paraBUmiM gfhaM SayyAM vastrAlaMkArahAriRaH /
pararanDrezu ye krUrA ye sadAnftavAdinaH // BrP_214*.125 //
grAmarAzwrapurasTAne mahAduHKapradA hi ye /
kUwasAkzipradAtAraH kanyAvikrayakArakAH // BrP_214*.126 //
aBakzyaBakzaRaratA ye gacCanti sutAM snuzAm /
mAtaraM pitaraM cEva ye vadanti ca pOruzam // BrP_214*.127 //
anye ye cEva nirdizwA mahApAtakakAriRaH /
dakziRena tu te sarve dvAreRa praviSanti vE // BrP_214*.128 //
{munaya UcuH: }
kaTaM dakziRamArgeRa viSanti pApinaH puram /
Srotum icCAma tad brUhi vistareRa tapoDana // BrP_215.1 //
{vyAsa uvAca: }
suGoraM tan mahAGoraM dvAraM vakzyAmi BIzaRam /
nAnASvApadasaMkIrRaM SivASataninAditam // BrP_215.2 //
PetkAraravasaMyuktam agamyaM lomaharzaRam /
BUtapretapiSAcES ca vftaM cAnyES ca rAkzasEH // BrP_215.3 //
evaM dfzwvA sudUrAnte dvAraM duzkftakAriRaH /
mohaM gacCanti sahasA trAsAd vipralapanti ca // BrP_215.4 //
tatas tAY SfNKalEH pASEr badDvA karzanti nirBayAH /
tAqayanti ca daRqES ca Bartsayanti punaH punaH // BrP_215.5 //
labDasaMjYAs tatas te vE ruDireRa pariplutAH /
vrajanti dakziRaM dvAraM prasKalantaH pade pade // BrP_215.6 //
tIvrakaRwakayuktena SarkarAnicitena ca /
kzuraDArAniBEs tIkzREH pAzAREr nicitena ca // BrP_215.7 //
kvacit paNkena nicitA niruttArES ca KAtakEH /
lohasUcIniBEr dantEH saMCannena kvacit kvacit // BrP_215.8 //
tawaprapAtavizamEH parvatEr vfkzasaMkulEH /
prataptANgArayuktena yAnti mArgeRa duHKitAH // BrP_215.9 //
kvacid vizamagartABiH kvacil lozwEH supicCalEH /
sutaptavAlukABiS ca taTA tIkzRES ca SaNkuBiH // BrP_215.10 //
ayaHSfNgAwakEs taptEH kvacid dAvAgninA yutam /
kvacit taptaSilABiS ca kvacid vyAptaM himena ca // BrP_215.11 //
kvacid vAlukayA vyAptam AkaRWAntaHpraveSayA /
kvacid duzwAmbunA vyAptaM kvacit karzAgninA punaH // BrP_215.12 //
kvacit siMhEr vfkEr vyAGrEr daSakIwES ca dAruREH /
kvacin mahAjalOkABiH kvacid ajagarEH punaH // BrP_215.13 //
makzikABiS ca rOdrABiH kvacit sarpavizolbaREH /
kvacid duzwagajES cEva balonmattEH pramATiBiH // BrP_215.14 //
panTAnam ulliKadBiS ca tIkzRaSfNgEr mahAvfzEH /
mahASfNgES ca mahizEr uzwrEr mattES ca KAdanEH // BrP_215.15 //
qAkinIBiS ca rOdrABir vikarAlES ca rAkzasEH /
vyADiBiS ca mahArOdrEH pIqyamAnA vrajanti te // BrP_215.16 //
mahADUlivimiSreRa mahAcaRqena vAyunA /
mahApAzARavarzeRa hanyamAnA nirASrayAH // BrP_215.17 //
kvacid vidyunnipAtena dIryamARA vrajanti te /
mahatA bARavarzeRa BidyamAnAS ca sarvaSaH // BrP_215.18 //
patadBir vajranirGAtEr ulkApAtEH sudAruREH /
pradIptANgAravarzeRa dahyamAnA viSanti ca // BrP_215.19 //
mahatA pAMSuvarzeRa pUryamARA rudanti ca /
meGAravEH suGorES ca vitrAsyante muhur muhuH // BrP_215.20 //
niHSezAH SaravarzeRa cUrRyamARAS ca sarvataH /
mahAkzArAmbuDArABiH sicyamAnA vrajanti ca // BrP_215.21 //
mahASItena marutA rUkzeRa paruzeRa ca /
samantAd dIryamARAS ca Suzyante saMkucanti ca // BrP_215.22 //
itTaM mArgeRa puruzAH pATeyarahitena ca /
nirAlambena durgeRa nirjalena samantataH // BrP_215.23 //
atiSrameRa mahatA nirgatenASramAya vE /
nIyante dehinaH sarve ye mUQAH pApakarmiRaH // BrP_215.24 //
yamadUtEr mahAGorEs tadAjYAkAriBir balAt /
ekAkinaH parADInA mitrabanDuvivarjitAH // BrP_215.25 //
SocantaH svAni karmARi rudanti ca muhur muhuH /
pretIBUtA nizidDAs te SuzkakaRWOzWatAlukAH // BrP_215.26 //
kfSANgA BItaBItAS ca dahyamAnAH kzuDAgninA /
badDAH SfNKalayA kecit kecid uttAnapAdayoH // BrP_215.27 //
Akfzyante SuzyamARA yamadUtEr balotkawEH /
narA aDomuKAS cAnye kfzyamARAH suduHKitAH // BrP_215.28 //
annapAnIyarahitA yAcamAnAH punaH punaH /
dehi dehIti BAzantaH sASrugadgadayA girA // BrP_215.29 //
kftAYjalipuwA dInAH kzuttfzRAparipIqitAH /
BakzyAn uccAvacAn dfzwvA BojyAn peyAMS ca puzkalAn // BrP_215.30 //
suganDadravyasaMyuktAn yAcamAnAH punaH punaH /
daDikzIraGftonmiSraM dfzwvA SAlyodanaM taTA // BrP_215.31 //
pAnAni ca suganDIni SItalAny udakAni ca /
tAn yAcamAnAMs te yAmyA Bartsayantas tadAbruvan /
vacoBiH paruzEr BImAH kroDaraktAntalocanAH // BrP_215.32 //
{yAmyA UcuH: }
na BavadBir hutaM kAle na dattaM brAhmaRezu ca /
prasaBaM dIyamAnaM ca vAritaM ca dvijAtizu // BrP_215.33 //
tasya pApasya ca PalaM BavatAM samupAgatam /
nAgnO dagDaM jale nazwaM na hftaM nfpataskarEH // BrP_215.34 //
kuto vA sAMprataM vipre yan na dattaM purADamAH /
yEr dattAni tu dAnAni sADuBiH sAttvikAni tu // BrP_215.35 //
tezAm ete pradfSyante kalpitA hy annaparvatAH /
BakzyaBojyAS ca peyAS ca lehyAS cozyAS ca saMvftAH // BrP_215.36 //
na yUyam aBilapsyaDve na dattaM ca kaTaMcana /
yEs tu dattaM hutaM cezwaM brAhmaRAS cEva pUjitAH // BrP_215.37 //
tezAm annaM samAnIya iha nikzipyate sadA /
parasvaM kaTam asmABir dAtuM Sakyeta nArakAH // BrP_215.38 //
{vyAsa uvAca: }
kiMkarARAM vacaH SrutvA niHspfhAH kzuttfzArditAH /
tatas te dAruRES cAstrEH pIqyante yamakiMkarEH // BrP_215.39 //
mudgarEr lohadaRqES ca SaktitomarapawwiSEH /
pariGEr BindipAlES ca gadAparaSuBiH SarEH // BrP_215.40 //
pfzWato hanyamAnyAS ca yamadUtEH sunirdayEH /
agrataH siMhavyAGrAdyEr Bakzyante pApakAriRaH // BrP_215.41 //
na pravezwuM na nirgantuM laBante duHKitA BfSam /
svakarmopahatAH pApAH krandamAnAH sudAruRAH // BrP_215.42 //
tatra saMpIqya suBfSaM praveSaM yamakiMkarEH /
nIyante pApinas tatra yatra tizWet svayaM yamaH // BrP_215.43 //
DarmAtmA Darmakfd devaH sarvasaMyamano yamaH /
evaM paTAtikazwena prAptAH pretapuraM narAH // BrP_215.44 //
prajYApitAs tadA dUtEr niveSyante yamAgrataH /
tatas te pApakarmARas taM paSyanti BayAnakam // BrP_215.45 //
pApApavidDanayanA viparItAtmabudDayaH /
daMzwrAkarAlavadanaM BrukUwIkuwilekzaRam // BrP_215.46 //
UrDvakeSaM mahASmaSruM prasPuradaDarottaram /
azwAdaSaBujaM krudDaM nIlAYjanacayopamam // BrP_215.47 //
sarvAyuDodyatakaraM tIvradaRqena saMyutam /
mahAmahizam ArUQaM dIptAgnisamalocanam // BrP_215.48 //
raktamAlyAmbaraDaraM mahAmeGam ivocCritam /
pralayAmbudanirGozaM pibann iva mahodaDim // BrP_215.49 //
grasantam iva trElokyam udgirantam ivAnalam /
mftyuM ca tatsamIpasTaM kAlAnalasamapraBam // BrP_215.50 //
pralayAnalasaMkASaM kftAntaM ca BayAnakam /
mArIcogrA mahAmArI kAlarAtrI ca dAruRA // BrP_215.51 //
viviDA vyADayaH kazwA nAnArUpA BayAvahAH /
SaktiSUlANkuSaDarAH pASacakrAsiDAriRaH // BrP_215.52 //
vajradaRqaDarA rOdrAH kzuratURaDanurDarAH /
asaMKyAtA mahAvIryAH krUrAS cAYjanasapraBAH // BrP_215.53 //
sarvAyuDodyatakarA yamadUtA BayAnakAH /
anena parivAreRa mahAGoreRa saMvftam // BrP_215.54 //
yamaM paSyanti pApizWAS citraguptaM viBIzaRam /
nirBartsayati cAtyarTaM yamas tAn pApakAriRaH // BrP_215.55 //
citraguptas tu BagavAn DarmavAkyEH praboDayan //* BrP_215.56 //
{citragupta uvAca: }
Bo Bo duzkftakarmARaH paradravyApahAriRaH /
garvitA rUpavIryeRa paradAravimardakAH // BrP_215.57 //
yat svayaM kriyate karma tat svayaM Bujyate punaH /
tat kim AtmopaGAtArTaM BavadBir duzkftaM kftam // BrP_215.58 //
idAnIM kiM nu SocaDvaM pIqyamAnAH svakarmaBiH /
BuYjaDvaM svAni duHKAni nahi dozo 'sti kasyacit // BrP_215.59 //
ya ete pfTivIpAlAH saMprAptA matsamIpataH /
svakIyEH karmaBir GorEr duzprajYA balagarvitAH // BrP_215.60 //
Bo Bo nfpA durAcArAH prajAviDvaMsakAriRaH /
alpakAlasya rAjyasya kfte kiM duzkftaM kftam // BrP_215.61 //
rAjyaloBena mohena balAd anyAyataH prajAH /
yad daRqitAH PalaM tasya BuYjaDvam aDunA nfpAH // BrP_215.62 //
kuto rAjyaM kalatraM ca yadarTam aSuBaM kftam /
tat sarvaM saMparityajya yUyam ekAkinaH sTitAH // BrP_215.63 //
paSyAmo na balaM sarvaM yena viDvaMsitAH prajAH /
yamadUtEH pAwyamAnA aDunA kIdfSaM Palam // BrP_215.64 //
{vyAsa uvAca: }
evaM bahuviDEr vAkyEr upAlabDA yamena te /
SocantaH svAni karmARi tUzRIM tizWanti pArTivAH // BrP_215.65 //
iti karma samAdiSya nfpARAM DarmarAw svayam /
tatpAtakaviSudDyarTam idaM vacanam abravIt // BrP_215.66 //
{yama uvAca: }
Bo BoS caRqa mahAcaRqa gfhItvA nfpatIn imAn /
viSoDayaDvaM pApeByaH krameRa narakAgnizu // BrP_215.67 //
{vyAsa uvAca: }
tataH SIGraM samutTAya nfpAn saMgfhya pAdayoH /
BrAmayitvA tu vegena kziptvA corDvaM pragfhya ca // BrP_215.68 //
tattatpApapramARena yamadUtAH SilAtale /
AsPowayanti tarasA vajreReva mahAdrumam // BrP_215.69 //
tatas tu raktaM srotoBiH sravate jarjarIkftaH /
niHsaMjYaH sa tadA dehI niScezwaS ca prajAyate // BrP_215.70 //
tataH sa vAyunA spfzwaH SanEr ujjIvate punaH /
tataH pApaviSudDyarTaM kzipanti narakArRave // BrP_215.71 //
anyAMS ca te tadA dUtAH pApakarmaratAn narAn /
nivedayanti viprendrA yamAya BfSaduHKitAn // BrP_215.72 //
{yamadUtA UcuH: }
eza deva tavAdeSAd asmABir mohito BfSam /
AnIto DarmavimuKaH sadA pAparataH paraH // BrP_215.73 //
eza lubDo durAcAro mahApAtakasaMyutaH /
upapAtakakartA ca sadA hiMsArato SuciH // BrP_215.74 //
agamyAgAmI duzwAtmA paradravyApahArakaH /
kanyAkrayI kUwasAkzI kftaGno mitravaYcakaH // BrP_215.75 //
anena madamattena sadA Darmo vininditaH /
pApam AcaritaM karma martyaloke durAtmanA // BrP_215.76 //
idAnIm asya deveSa nigrahAnugrahO vada /
praBur asya kriyAyoge vayaM vA paripanTinaH // BrP_215.77 //
{vyAsa uvAca: }
iti vijYApya deveSaM nyasyAgre pApakAriRam /
narakARAM sahasrezu lakzakowiSatezu ca // BrP_215.78 //
kiMkarAs te tato yAnti grahItum aparAn narAn /
pratipanne kfte doze yamo vE pApakAriRAm // BrP_215.79 //
samAdiSati tAn GorAn nigrahAya svakiMkarAn /
yaTA yasya vinirdizwo vasizWAdyEr vinigrahaH // BrP_215.80 //
pApasya tad BfSaM krudDAH kurvanti yamakiMkarAH /
aNkuSEr mudgarEr daRqEH krakacEH SaktitomarEH // BrP_215.81 //
KaqgaSUlanipAtES ca Bidyante pApakAriRaH /
narakARAM sahasrezu lakzakowiSatezu ca // BrP_215.82 //
svakarmopArjitEr dozEH pIqyante yamakiMkarEH /
SfRuDvaM narakARAM ca svarUpaM ca BayaMkaram // BrP_215.83 //
nAmAni ca pramARaM ca yena yAnti narAS ca tAn /
mahAvAcIti viKyAtaM narakaM SoRitaplutam // BrP_215.84 //
vajrakaRwakasaMmiSraM yojanAyutavistftam /
tatra saMpIqyate magno Bidyate vajrakaRwake // BrP_215.85 //
varzalakzaM mahAGoraM goGAtI narake naraH /
yojanAnAM SataM lakzaM kumBIpAkaM sudAruRam // BrP_215.86 //
tAmrakumBavatI dIptA vAlukANgArasaMvftA /
brahmahA BUmihartA ca nikzepasyApahArakaH // BrP_215.87 //
dahyante tatra saMkziptA yAvad ABUtasaMplavam /
rOravo vajranArAcEH prajvaladBiH samAvftaH // BrP_215.88 //
yojanAnAM sahasrARi zazwir AyAmavistarEH /
Bidyante tatra nArAcEH sajvAlEr narake narAH // BrP_215.89 //
ikzuvat tatra pIqyante ye narAH kUwasAkziRaH /
ayomayaM prajvalitaM maYjUzaM narakaM smftam // BrP_215.90 //
nikziptAs tatra dahyante bandigrAhakftAS ca ye /
apratizWeti narakaM pUyamUtrapurIzakam // BrP_215.91 //
aDomuKaH patet tatra brAhmaRasyopapIqakaH /
lAkzAprajvalitaM GoraM narakaM tu vilepakam // BrP_215.92 //
nimagnAs tatra dahyante madyapAne dvijottamAH /
mahApraBeti narakaM dIptaSUlamahocCrayam // BrP_215.93 //
tatra SUlena Bidyante patiBAryopaBedinaH /
narakaM ca mahAGoraM jayantI cAyasI SilA // BrP_215.94 //
tayA cAkramyate pApaH paradAropasevakaH /
narakaM SAlmalAKyaM tu pradIptadfQakaRwakam // BrP_215.95 //
tayA liNgati duHKArtA nArI bahunaraMgamA /
ye vadanti sadAsatyaM paramarmAvakartanam // BrP_215.96 //
jihvA cocCriyate tezAM sadasyEr yamakiMkarEH /
ye tu rAgEH kawAkzES ca vIkzante parayozitam // BrP_215.97 //
tezAM cakzUMzi nArAcEr viDyante yamakiMkarEH //* BrP_215.98 //
mAtaraM ye 'pi gacCanti BaginIM duhitaraM snuzAm /
strIbAlavfdDahantAro yAvad indrAS caturdaSa /
jvAlAmAlAkulaM rOdraM mahArOravasaMjYitam // BrP_215.99 //
narakaM yojanAnAM ca sahasrARi caturdaSa /
puraM kzetraM gfhaM grAmaM yo dIpayati vahninA // BrP_215.100 //
sa tatra dahyate mUQo yAvat kalpasTitir naraH /
tAmisram iti viKyAtaM lakzayojanavistftam // BrP_215.101 //
nipatadBiH sadA rOdraH KaqgapawwiSamudgarEH /
tatra cOrA narAH kziptAs tAqyante yamakiMkarEH // BrP_215.102 //
SUlaSaktigadAKaqgEr yAvat kalpaSatatrayam /
tAmisrAd dviguRaM proktaM mahAtAmisrasaMjYitam // BrP_215.103 //
jalOkAsarpasaMpUrRAM nirAlokaM suduHKadam /
mAtfhA pitfhA cEva mitravisramBaGAtakaH // BrP_215.104 //
tizWanti takzyamARAS ca yAvat tizWati medinI /
asipattravanaM nAma narakaM BUriduHKadam // BrP_215.105 //
yojanAyutavistAraM jvalatKaqgEH samAkulam /
pAtitas tatra tEH KaqgEH SataDA tu samAhataH // BrP_215.106 //
mitraGnaH kftyate tAvad yAvad ABUtasaMplavam /
karamBavAlukA nAma narakaM yojanAyutam // BrP_215.107 //
kUpAkAraM vftaM dIptEr vAlukANgArakaRwakEH /
dahyate Bidyate varza- lakzAyutaSatatrayam // BrP_215.108 //
yena dagDo jano nityaM miTyopAyEH sudAruREH /
kAkolaM nAma narakaM kfmipUyapariplutam // BrP_215.109 //
kzipyate tatra duzwAtmA ekAkI mizwaBuN naraH /
kuqmalaM nAma narakaM pUrRaM viRmUtraSoRitEH // BrP_215.110 //
paYcayajYakriyAhInAH kzipyante tatra vE narAH /
sudurganDaM mahABImaM mAMsaSoRitasaMkulam // BrP_215.111 //
aBakzyAnne ratAs te 'tra nipatanti narADamAH /
krimikIwasamAkIrRaM SavapUrRaM mahAvawam // BrP_215.112 //
aDomuKaH patet tatra kanyAvikrayakfn naraH /
nAmnA vE tilapAketi narakaM dAruRaM smftam // BrP_215.113 //
tilavat tatra pIqyante parapIqAratAS ca ye /
narakaM tElapAketi jvalattElamahIplavam // BrP_215.114 //
pacyate tatra mitraGno hantA ca SaraRAgatam /
nAmnA vajrakapAweti vajraSfNKalayAnvitam // BrP_215.115 //
pIqyante nirdayaM tatra yEH kftaH kzIravikrayaH /
nirucCvAsa iti proktaM tamonDaM vAtavarjitam // BrP_215.116 //
niScezwaM kzipyate tatra vipradAnaniroDakft /
aNgAropacayaM nAma dIptANgArasamujjvalam // BrP_215.117 //
dahyate tatra yenoktaM dAnaM viprAya nArpitam /
mahApAyIti narakaM lakzayojanam Ayatam // BrP_215.118 //
pAtyante 'DomuKAs tatra ye jalpanti sadAnftam /
mahAjvAleti narakaM jvAlABAsvaraBIzaRam // BrP_215.119 //
dahyate tatra suciraM yaH pApe budDikfn naraH /
narakaM krakacAKyAtaM pIqyante tatra vE narAH // BrP_215.120 //
krakacEr vajraDArogrEr agamyAgamane ratAH /
narakaM guqapAketi jvaladguqahradEr vftam // BrP_215.121 //
nikzipto dahyate tasmin varRasaMkarakfn naraH /
kzuraDAreti narakaM tIkzRakzurasamAvftam // BrP_215.122 //
Cidyante tatra kalpAntaM vipraBUmiharA narAH /
narakaM cAmbarIzAKyaM pralayAnaladIpitam // BrP_215.123 //
kalpakowiSataM tatra dahyate svarRahArakaH /
nAmnA vajrakuWAreti narakaM vajrasaMkulam // BrP_215.124 //
Cidyante tatra CettAro drumARAM pApakAriRaH /
narakaM paritApAKyaM pralayAnaladIpitam // BrP_215.125 //
garado maDuhartA ca pacyate tatra pApakft /
narakaM kAlasUtraM ca vajrasUtravinirmitam // BrP_215.126 //
Bramantas tatra cCidyante parasasyopaluRWakAH /
narakaM kaSmalaM nAma SlezmaSiNGARakAvftam // BrP_215.127 //
tatra saMkzipyate kalpaM sadA mAMsarucir naraH /
narakaM cograganDeti lAlAmUtrapurIzavat // BrP_215.128 //
kzipyante tatra narake pitfpiRqAprayacCakAH /
narakaM durDaraM nAma jalOkAvfScikAkulam // BrP_215.129 //
utkocaBakzakas tatra tizWate varzakAyutam /
yac ca vajramahApIqA narakaM vajranirmitam // BrP_215.130 //
tatra prakzipya dahyante pIqyante yamakiMkarEH /
DanaM DAnyaM hiraRyaM vA parakIyaM haranti ye // BrP_215.131 //
yamadUtES ca cOrAs te Cidyante lavaSaH kzurEH /
ye hatvA prARinaM mUQAH KAdante kAkagfDravat // BrP_215.132 //
Bojyante ca svamAMsaM te kalpAntaM yamakiMkarEH /
AsanaM SayanaM vastraM parakIyaM haranti ye // BrP_215.133 //
yamadUtES ca te mUQA Bidyante SaktitomarEH /
PalaM pattraM nfRAM vApi hftaM yEs tu kubudDiBiH // BrP_215.134 //
yamadUtES ca te krudDEr dahyante tfRavahniBiH /
paradravye kalatre ca yaH sadA duzwaDIr naraH // BrP_215.135 //
yamadUtEr jvalat tasya hfdi SUlaM niKanyate /
karmaRA manasA vAcA ye DarmavimuKA narAH // BrP_215.136 //
yamaloke tu te GorA laBante pariyAtanAH /
evaM SatasahasrARi lakzakowiSatAni ca // BrP_215.137 //
narakARi narEs tatra Bujyante pApakAriBiH /
iha kftvA svalpam api naraH karmASuBAtmakam // BrP_215.138 //
prApnoti narake Gore yamalokezu yAtanAm /
na SfRvanti narA mUQA DarmoktaM sADu BAzitam // BrP_215.139 //
dfzwaM keneti pratyakzaM pratyuktyEvaM vadanti te /
divA rAtrO prayatnena pApaM kurvanti ye narAH // BrP_215.140 //
nAcaranti hi te DarmaM pramAdenApi mohitAH /
ihEva PalaBoktAraH paratra vimuKAS ca ye // BrP_215.141 //
te patanti suGorezu narakezu narADamAH /
dAruRo narake vAsaH svargavAsaH suKapradaH /
narEH saMprApyate tatra karma kftvA SuBASuBam // BrP_215.142 //
{munaya UcuH: }
aho 'tiduHKaM GoraM ca yamamArge tvayoditam /
narakARi ca GorARi dvAraM yAmyaM ca sattama // BrP_216.1 //
asty upAyo na vA brahman yamamArge 'tiBIzaRe /
brUhi yena narA yAnti suKena yamasAdanam // BrP_216.2 //
{vyAsa uvAca: }
iha ye DarmasaMyuktAs tv ahiMsAniratA narAH /
guruSuSrUzaRe yuktA devabrAhmaRapUjakAH // BrP_216.3 //
yasmin manuzyalokAs te saBAryAH sasutAs taTA /
tam aDvAnaM ca gacCanti yaTA tat kaTayAmi vaH // BrP_216.4 //
vimAnEr viviDEr divyEH kAYcanaDvajaSoBitEH /
DarmarAjapuraM yAnti sevamAnApsarogaREH // BrP_216.5 //
brAhmaReByas tu dAnAni nAnArUpARi BaktitaH /
ye prayacCanti te yAnti suKenEva mahApaTe // BrP_216.6 //
annaM ye tu prayacCanti brAhmaReByaH susaMkftam /
SrotriyeByo viSezeRa BaktyA paramayA yutAH // BrP_216.7 //
taruRIBir varastrIBiH sevyamAnAH prayatnataH /
DarmarAjapuraM yAnti vimAnEr aByalaMkftEH // BrP_216.8 //
ye ca satyaM praBAzante bahir antaS ca nirmalAH /
te 'pi yAnty amarapraKyA vimAnEr yamamandiram // BrP_216.9 //
godAnAni pavitrARi vizRum uddiSya sADuzu /
ye prayacCanti DarmajYAH kfSezu kfSavfttizu // BrP_216.10 //
te yAnti divyavarRABEr vimAnEr maRicitritEH /
DarmarAjapuraM SrImAn sevyamAnApsarogaREH // BrP_216.11 //
upAnadyugalaM CattraM SayyAsanam aTApi vA /
ye prayacCanti vastrARi taTEvABaraRAni ca // BrP_216.12 //
te yAnty aSvE raTES cEva kuYjarES cApy alaMkftAH /
DarmarAjapuraM divyaM CattrEH sOvarRarAjatEH // BrP_216.13 //
ye ca BaktyA prayacCanti guqapAnakam arcitam /
odanaM ca dvijAgryeByo viSudDenAntarAtmanA // BrP_216.14 //
te yAnti kAYcanEr yAnEr viviDEs tu yamAlayam /
varastrIBir yaTAkAmaM sevyamAnAH punaH punaH // BrP_216.15 //
ye ca kzIraM prayacCanti GftaM daDi guqaM maDu /
brAhmaReByaH prayatnena SudDyopetaM susaMskftam // BrP_216.16 //
cakravAkaprayuktES ca vimAnEs tu hiraRmayEH /
yAnti ganDarvavAditrEH sevyamAnA yamAlayam // BrP_216.17 //
ye PalAni prayacCanti puzpARi suraBIRi ca /
haMsayuktEr vimAnEs tu yAnti DarmapuraM narAH // BrP_216.18 //
ye tilAMs tilaDenuM ca GftaDenum aTApi vA /
SrotriyeByaH prayacCanti vipreByaH SradDayAnvitAH // BrP_216.19 //
somamaRqalasaMkASEr yAnEs te yAnti nirmalEH /
ganDarvEr upagIyante pure vEvasvatasya te // BrP_216.20 //
yezAM vApyaS ca kUpAS ca taqAgAni sarAMsi ca /
dIrGikAH puzkariRyaS ca SItalAS ca jalASayAH // BrP_216.21 //
yAnEs te hemacandrABEr divyaGaRwAninAditEH /
vyajanEs tAlavfntES ca vIjyamAnA mahApraBAH // BrP_216.22 //
yezAM devakulAny atra citrARy AyatanAni ca /
ratnEH prasPuramARAni manojYAni SuBAni ca // BrP_216.23 //
te yAnti lokapAlEs tu vimAnEr vAtaraMhasEH /
DarmarAjapuraM divyaM nAnAjanasamAkulam // BrP_216.24 //
pAnIyaM ye prayacCanti sarvaprARyupajIvitam /
te vitfzRAH suKaM yAnti vimAnEs taM mahApaTam // BrP_216.25 //
kAzWapAdukayAnAni pIWakAny AsanAni ca /
yEr dattAni dvijAtiByas te 'DvAnaM yAnti vE suKam // BrP_216.26 //
sOvarRamaRipIWezu pAdO kftvottamezu ca /
te prayAnti vimAnEs tu apsarogaRamaRqitEH // BrP_216.27 //
ArAmARi vicitrARi puzpAQyAnIha mAnavAH /
ropayanti PalAQyAni narARAm upakAriRaH // BrP_216.28 //
vfkzacCAyAsu ramyAsu SItalAsu svalaMkftAH /
varastrIgItavAdyES ca sevyamAnA vrajanti te // BrP_216.29 //
suvarRaM rajataM vApi vidrumaM mOktikaM taTA /
ye prayacCanti te yAnti vimAnEH kanakojjvalEH // BrP_216.30 //
BUmidA dIpyamAnAS ca sarvakAmEs tu tarpitAH /
uditAdityasaMkASEr vimAnEr BfSanAditEH // BrP_216.31 //
kanyAM tu ye prayacCanti brahmadeyAm alaMkftAm /
divyakanyAvftA yAnti vimAnEs te yamAlayam // BrP_216.32 //
suganDAgurukarpUrAn puzpaDUpAn dvijottamAH /
prayacCanti dvijAtiByo BaktyA paramayAnvitAH // BrP_216.33 //
te suganDAH suveSAS ca supraBAH suviBUzitAH /
yAnti DarmapuraM yAnEr vicitrEr aByalaMkftAH // BrP_216.34 //
dIpadA yAnti yAnES ca dIpayanto diSo daSa /
AdityasadfSEr yAnEr dIpyamAnA yaTAgnayaH // BrP_216.35 //
gfhAvasaTadAtAro gfhEH kAYcanamaRqitEH /
vrajanti bAlArkaniBEr DarmarAjagfhaM narAH // BrP_216.36 //
jalaBAjanadAtAraH kuRqikAkarakapradAH /
pUjamAnApsaroBiS ca yAnti dfptA mahAgajEH // BrP_216.37 //
pAdAByaNgaM SiroByaNgaM snAnapAnodakaM taTA /
ye prayacCanti vipreByas te yAnty aSvEr yamAlayam // BrP_216.38 //
viSrAmayanti ye viprAY SrAntAn aDvani karSitAn /
cakravAkaprayuktena yAnti yAnena te suKam // BrP_216.39 //
svAgatena ca yo vipraM pUjayed Asanena ca /
sa gacCati tam aDvAnaM suKaM paramanirvftaH // BrP_216.40 //
namo brahmaRyadeveti yo hariM cABivAdayet /
gAM ca pApaharety uktvA suKaM yAnti ca tat paTam // BrP_216.41 //
anantarASino ye ca damBAnftavivarjitAH /
te 'pi sArasayuktEs tu yAnti yAnES ca tat paTam // BrP_216.42 //
vartante hy ekaBaktena SAWyadamBavivarjitAH /
haMsayuktEr vimAnEs tu suKaM yAnti yamAlayam // BrP_216.43 //
caturTenEkaBaktena vartante ye jitendriyAH /
te yAnti DarmanagaraM yAnEr barhiRayojitEH // BrP_216.44 //
tftIye divase ye tu BuYjate niyatavratAH /
te 'pi hastiraTEr divyEr yAnti yAnES ca tat padam // BrP_216.45 //
zazWe 'nnaBakzako yas tu SOcanityo jitendriyaH /
sa yAti kuYjarasTas tu SacIpatir iva svayam // BrP_216.46 //
DarmarAjapuraM divyaM nAnAmaRiviBUzitam /
nAnAsvarasamAyuktaM jayaSabdaravEr yutam // BrP_216.47 //
pakzopavAsino yAnti yAnEH SArdUlayojitEH /
puraM tad DarmarAjasya sevyamAnAH surAsurEH // BrP_216.48 //
ye ca mAsopavAsaM tu kurvate saMyatendriyAH /
te 'pi sUryapradIptEs tu yAnti yAnEr yamAlayam // BrP_216.49 //
mahAprasTAnam ekAgro yaH prayAti dfQavrataH /
sevyamAnas tu ganDarvEr yAti yAnEr yamAlayam // BrP_216.50 //
SarIraM sADayed yas tu vEzRavenAntarAtmanA /
sa raTenAgnivarRena yAtIha tridaSAlayam // BrP_216.51 //
agnipraveSaM yaH kuryAn nArAyaRaparAyaRaH /
sa yAty agniprakASena vimAnena yamAlayam // BrP_216.52 //
prARAMs tyajati yo martyaH smaran vizRuM sanAtanam /
yAnenArkaprakASena yAti DarmapuraM naraH // BrP_216.53 //
pravizwo 'ntar jalaM yas tu prARAMs tyajati mAnavaH /
somamaRqalakalpena yAti yAnena vE suKam // BrP_216.54 //
svaSarIraM hi gfDreByo vEzRavo yaH prayacCati /
sa yAti raTamuKyena kAYcanena yamAlayam // BrP_216.55 //
strIgrahe gograhe vApi yudDe mftyum upEti yaH /
sa yAty amarakanyABiH sevyamAno ravipraBaH // BrP_216.56 //
vEzRavA ye ca kurvanti tIrTayAtrAM jitendriyAH /
tat paTaM yAnti te GoraM suKayAnEr alaMkftAH // BrP_216.57 //
ye yajanti dvijaSrezWAH kratuBir BUridakziREH /
taptahAwakasaMkASEr vimAnEr yAnti te suKam // BrP_216.58 //
parapIqAm akurvanto BftyAnAM BaraRAdikam /
kurvanti te suKaM yAnti vimAnEH kanakojjvalEH // BrP_216.59 //
ye kzAntAH sarvaBUtezu prARinAm aBayapradAH /
kroDamohavinirmuktA nirmadAH saMyatendriyAH // BrP_216.60 //
pUrRacandraprakASena vimAnena mahApraBAH /
yAnti vEvasvatapuraM devaganDarvasevitAH // BrP_216.61 //
ekaBAvena ye vizRuM brahmARaM tryambakaM ravim /
pUjayanti hi te yAnti vimAnEr BAskarapraBEH // BrP_216.62 //
ye ca mAMsaM na KAdanti satyaSOcasamanvitAH /
te 'pi yAnti suKenEva DarmarAjapuraM narAH // BrP_216.63 //
mAMsAn mizwataraM nAsti BakzyaBojyAdikezu ca /
tasmAn mAMsaM na BuYjIta nAsti mizwEH suKodayaH // BrP_216.64 //
gosahasraM tu yo dadyAd yas tu mAMsaM na Bakzayet /
samAv etO purA prAha brahmA vedavidAM varaH // BrP_216.65 //
sarvatIrTezu yat puRyaM sarvayajYezu yat Palam /
amAMsaBakzaRe viprAs tac ca tac ca ca tatsamam // BrP_216.66 //
evaM suKena te yAnti yamalokaM ca DArmikAH /
dAnavrataparA yAnEr yatra devo raveH sutaH // BrP_216.67 //
dfzwvA tAn DArmikAn devaH svayaM saMmAnayed yamaH /
svAgatAsanadAnena pAdyArGyeRa priyeRa tu // BrP_216.68 //
DanyA yUyaM mahAtmAna Atmano hitakAriRaH /
yena divyasuKArTAya BavadBiH sukftaM kftam // BrP_216.69 //
idaM vimAnam Aruhya divyastrIBogaBUzitAH /
svargaM gacCaDvam atulaM sarvakAmasamanvitam // BrP_216.70 //
tatra BuktvA mahABogAn ante puRyaparikzayAt /
yat kiMcid alpam aSuBaM PalaM tad iha BokzyaTa // BrP_216.71 //
ye tu taM DarmarAjAnaM narAH puRyAnuBAvataH /
paSyanti sOmyamanasaM pitfBUtam ivAtmanaH // BrP_216.72 //
tasmAd DarmaH sevitavyaH sadA muktiPalapradaH /
DarmAd arTas taTA kAmo mokzaS ca parikIrtyate // BrP_216.73 //
Darmo mAtA pitA BrAtA Darmo nATaH suhft taTA /
DarmaH svAmI saKA goptA taTA DAtA ca pozakaH // BrP_216.74 //
DarmAd arTo 'rTataH kAmaH kAmAd BogaH suKAni ca /
DarmAd ESvaryam ekAgryaM DarmAt svargagatiH parA // BrP_216.75 //
Darmas tu sevito viprAs trAyate mahato BayAt /
devatvaM ca dvijatvaM ca DarmAt prApnoty asaMSayam // BrP_216.76 //
yadA ca kzIyate pApaM narARAM pUrvasaMcitam /
tadEzAM Bajate budDir DarmaM cAtra dvijottamAH // BrP_216.77 //
janmAntarasahasrezu mAnuzyaM prApya durlaBam /
yo hi nAcarate DarmaM Bavet sa Kalu vaYcitaH // BrP_216.78 //
kutsitA ye daridrAS ca virUpA vyADitAs taTA /
paraprezyAS ca mUrKAS ca jYeyA DarmavivarjitAH // BrP_216.79 //
ye hi dIrGAyuzaH SUrAH paRqitA Bogino 'rTinaH /
arogA rUpavantaS ca tEs tu DarmaH purA kftaH // BrP_216.80 //
evaM DarmaratA viprA gacCanti gatim uttamAm /
aDarmaM sevamAnAs tu tiryagyoniM vrajanti te // BrP_216.81 //
ye narA narakaDvaMsi- vAsudevam anuvratAH /
te svapne 'pi na paSyanti yamaM vA narakARi vA // BrP_216.82 //
anAdiniDanaM devaM dEtyadAnavadAraRam /
ye namanti narA nityaM nahi paSyanti te yamam // BrP_216.83 //
karmaRA manasA vAcA ye 'cyutaM SaraRaM gatAH /
na samarTo yamas tezAM te muktiPalaBAginaH // BrP_216.84 //
ye janA jagatAM nATaM nityaM nArAyaRaM dvijAH /
namanti nahi te vizRoH sTAnAd anyatra gAminaH // BrP_216.85 //
na te dUtAn na tan mArgaM na yamaM na ca tAM purIm /
praRamya vizRuM paSyanti narakARi kaTaMcana // BrP_216.86 //
kftvApi bahuSaH pApaM narA mohasamanvitAH /
na yAnti narakaM natvA sarvapApaharaM harim // BrP_216.87 //
SAWyenApi narA nityaM ye smaranti janArdanam /
te 'pi yAnti tanuM tyaktvA vizRulokam anAmayam // BrP_216.88 //
atyantakroDasakto 'pi kadAcit kIrtayed Darim /
so 'pi dozakzayAn muktiM laBec cedipatir yaTA // BrP_216.89 //
{lomaharzaRa uvAca: }
SrutvEvaM yamamArgaM te narakezu ca yAtanAm /
papracCuS ca punar vyAsaM saMSayaM munisattamAH // BrP_217.1 //
{munaya UcuH: }
Bagavan sarvaDarmajYa sarvaSAstraviSArada /
martyasya kaH sahAyo vE pitA mAtA suto guruH // BrP_217.2 //
jYAtisaMbanDivargaS ca mitravargas taTEva ca /
gfhaM SarIram utsfjya kAzWalozwasamaM janAH /
gacCanty amutra loke vE kaS ca tAn anugacCati // BrP_217.3 //
{vyAsa uvAca: }
ekaH prasUyate viprA eka eva hi naSyati /
ekas tarati durgARi gacCaty ekas tu durgatim // BrP_217.4 //
asahAyaH pitA mAtA taTA BrAtA suto guruH /
jYAtisaMbanDivargaS ca mitravargas taTEva ca // BrP_217.5 //
mftaM SarIram utsfjya kAzWalozwasamaM janAH /
muhUrtam iva roditvA tato yAnti parANmuKAH // BrP_217.6 //
tEs tac CarIram utsfzwaM Darma eko 'nugacCati /
tasmAd DarmaH sahAyaS ca sevitavyaH sadA nfBiH // BrP_217.7 //
prARI DarmasamAyukto gacCet svargagatiM parAm /
taTEvADarmasaMyukto narakaM copapadyate // BrP_217.8 //
tasmAt pApAgatEr arTEr nAnurajyeta paRqitaH /
Darma eko manuzyARAM sahAyaH parikIrtitaH // BrP_217.9 //
loBAn mohAd anukroSAd BayAd vATa bahuSrutaH /
naraH karoty akAryARi parArTe loBamohitaH // BrP_217.10 //
DarmaS cArTaS ca kAmaS ca tritayaM jIvataH Palam /
etat trayam avAptavyam aDarmaparivarjitam // BrP_217.11 //
{munaya UcuH: }
SrutaM Bagavato vAkyaM DarmayuktaM paraM hitam /
SarIranicayaM jYAtuM budDir no 'tra prajAyate // BrP_217.12 //
mftaM SarIraM hi nfRAM sUkzmam avyaktatAM gatam /
acakzurvizayaM prAptaM kaTaM Darmo 'nugacCati // BrP_217.13 //
{vyAsa uvAca: }
pfTivI vAyur AkASam Apo jyotir manontaram /
budDir AtmA ca sahitA DarmaM paSyanti nityadA // BrP_217.14 //
prARinAm iha sarvezAM sAkziBUtA divAniSam /
etES ca saha Darmo hi taM jIvam anugacCati // BrP_217.15 //
tvag asTi mAMsaM SukraM ca SoRitaM ca dvijottamAH /
SarIraM varjayanty ete jIvitena vivarjitam // BrP_217.16 //
tato DarmasamAyuktaH sa jIvaH suKam eDate /
ihaloke pare cEva kiM BUyaH kaTayAmi vaH // BrP_217.17 //
{munaya UcuH: }
tad darSitaM BagavatA yaTA Darmo 'nugacCati /
etat tu jYAtum icCAmaH kaTaM retaH pravartate // BrP_217.18 //
{vyAsa uvAca: }
annam aSnanti ye devAH SarIrasTA dvijottamAH /
pfTivI vAyur AkASam Apo jyotir manas taTA // BrP_217.19 //
tatas tfptezu Bo viprAs tezu BUtezu paYcasu /
manaHzazWezu SudDAtmA retaH saMpadyate mahat // BrP_217.20 //
tato garBaH saMBavati SlezmA strIpuMsayor dvijAH /
etad vaH sarvam AKyAtaM kiM BUyaH Srotum icCaTa // BrP_217.21 //
{munaya UcuH: }
AKyAtaM no BagavatA garBaH saMjAyate yaTA /
yaTA jAtas tu puruzaH prapadyate tad ucyatAm // BrP_217.22 //
{vyAsa uvAca: }
AsannamAtrapuruzas tEr BUtEr aBiBUyate /
viprayuktas tu tEr BUtEH punar yAty aparAM gatim // BrP_217.23 //
sa ca BUtasamAyuktaH prApnoti jIvam eva hi /
tato 'sya karma paSyanti SuBaM vA yadi vASuBam /
devatAH paYcaBUtasTAH kiM BUyaH Srotum icCaTa // BrP_217.24 //
{munaya UcuH: }
tvag asTi mAMsam utsfjya tEs tu BUtEr vivarjitaH /
jIvaH sa Bagavan kvasTaH suKaduHKe samaSnute // BrP_217.25 //
{vyAsa uvAca: }
jIvaH karmasamAyuktaH SIGraM retaHsamAgataH /
strIRAM puzpaM samAsAdya tataH kAlena Bo dvijAH // BrP_217.26 //
yamasya puruzEH kleSo yamasya puruzEr vaDaH /
duHKaM saMsAracakraM ca naraH kleSaM ca vindati // BrP_217.27 //
iha loke sa tu prARI janmapraBfti Bo dvijAH /
sukftaM karma vE BuNkte Darmasya Palam ASritaH // BrP_217.28 //
yadi DarmaM samAyujya janmapraBfti sevate /
tataH sa puruzo BUtvA sevate nityadA suKam // BrP_217.29 //
aTAntarAntaraM Darmam aDarmam upasevate /
suKasyAnantaraM duHKaM sa jIvo 'py aDigacCati // BrP_217.30 //
aDarmeRa samAyukto yamasya vizayaM gataH /
mahAduHKaM samAsAdya tiryagyonO prajAyate // BrP_217.31 //
karmaRA yena yeneha yasyAM yonO prajAyate /
jIvo mohasamAyuktas tan me SfRuta sAMpratam // BrP_217.32 //
yad etad ucyate SAstrEH setihAsES ca Candasi /
yamasya vizayaM GoraM martyalokaM pravartate // BrP_217.33 //
iha sTAnAni puRyAni devatulyAni Bo dvijAH /
tiryagyonyatiriktAni gatimanti ca sarvaSaH // BrP_217.34 //
yamasya Bavane divye brahmalokasame guREH /
karmaBir niyatEr badDo jantur duHKAny upASnute // BrP_217.35 //
yena yena hi BAvena yena vE karmaRA gatim /
prayAti puruzo GorAM taTA vakzyAmy ataH param // BrP_217.36 //
aDItya caturo vedAn dvijo mohasamanvitaH /
patitAt pratigfhyATa KarayonO prajAyate // BrP_217.37 //
Karo jIvati varzARi daSa paYca ca Bo dvijAH /
Karo mfto balIvardaH sapta varzARi jIvati // BrP_217.38 //
balIvardo mftaS cApi jAyate brahmarAkzasaH /
brahmarakzas tu mAsAMs trIMs tato jAyeta brAhmaRaH // BrP_217.39 //
patitaM yAjayitvA tu kfmiyonO prajAyate /
tatra jIvati varzARi daSa paYca ca Bo dvijAH // BrP_217.40 //
krimiBAvAd vinirmuktas tato jAyeta gardaBaH /
gardaBaH paYca varzARi paYca varzARi SUkaraH // BrP_217.41 //
kukkuwaH paYca varzARi paYca varzARi jambukaH /
SvA varzam ekaM Bavati tato jAyeta mAnavaH // BrP_217.42 //
upADyAyasya yaH pApaM SizyaH kuryAd abudDimAn /
sa janmAnIha saMsAre trIn Apnoti na saMSayaH // BrP_217.43 //
prAk SvA Bavati Bo viprAs tataH kravyAt tataH KaraH /
pretya ca pariklizwezu paScAj jAyeta brAhmaRaH // BrP_217.44 //
manasApi guror BAryAM yaH Sizyo yAti pApakft /
udagrAn prEti saMsArAn aDarmeReha cetasA // BrP_217.45 //
SvayonO tu sa saMBUtas trIRi varzARi jIvati /
tatrApi niDanaM prAptaH krimiyonO prajAyate // BrP_217.46 //
kfmiBAvam anuprApto varzam ekaM tu jIvati /
tatas tu niDanaM prApya brahmayonO prajAyate // BrP_217.47 //
yadi putrasamaM SizyaM gurur hanyAd akAraRam /
AtmanaH kAmakAreRa so 'pi hiMsraH prajAyate // BrP_217.48 //
pitaraM mAtaraM cEva yas tu putro 'vamanyate /
so 'pi viprA mfto jantuH pUrvaM jAyeta gardaBaH // BrP_217.49 //
gardaBatvaM tu saMprApya daSa varzARi jIvati /
saMvatsaraM tu kumBIras tato jAyeta mAnavaH // BrP_217.50 //
putrasya mAtApitarO yasya ruzwAv uBAv api /
gurvapaDyAnataH so 'pi mfto jAyeta gardaBaH // BrP_217.51 //
Karo jIvati mAsAMS ca daSa cApi caturdaSa /
biqAlaH sapta mAsAMs tu tato jAyeta mAnavaH // BrP_217.52 //
mAtApitarAv AkruSya sArIkaH saMprajAyate /
tAqayitvA tu tAv eva jAyate kacCapo dvijAH // BrP_217.53 //
kacCapo daSa varzARi trIRi varzARi SalyakaH /
vyAlo BUtvA tu zaR mAsAMs tato jAyeta mAnuzaH // BrP_217.54 //
BartfpiRqam upASnIno rAjadvizwAni sevate /
so 'pi mohasamApanno mfto jAyeta vAnaraH // BrP_217.55 //
vAnaro daSa varzARi sapta varzARi mUzakaH /
SvA ca BUtvA tu zaR mAsAMs tato jAyeta mAnavaH // BrP_217.56 //
nyAsApahartA tu naro yamasya vizayaM gataH /
saMsArARAM SataM gatvA kfmiyonO prajAyate // BrP_217.57 //
tatra jIvati varzARi daSa paYca ca Bo dvijAH /
duzkftasya kzayaM kftvA tato jAyeta mAnuzaH // BrP_217.58 //
asUyako naraS cApi mfto jAyeta SArNgakaH /
viSvAsahartA ca naro mIno jAyeta durmatiH // BrP_217.59 //
BUtvA mIno 'zwa varzARi mfgo jAyeta Bo dvijAH /
mfgas tu caturo mAsAMs tataS CAgaH prajAyate // BrP_217.60 //
CAgas tu niDanaM prApya pUrRe saMvatsare tataH /
kIwaH saMjAyate jantus tato jAyeta mAnuzaH // BrP_217.61 //
DAnyAn yavAMs tilAn mAzAn kulitTAn sarzapAMS caRAn /
kalAyAn aTa mudgAMS ca goDUmAn atasIs taTA // BrP_217.62 //
sasyAny anyAni hartA ca martyo mohAd acetanaH /
saMjAyate muniSrezWA mUziko nirapatrapaH // BrP_217.63 //
tataH pretya muniSrezWA mfto jAyeta SUkaraH /
SUkaro jAtamAtras tu rogeRa mriyate punaH // BrP_217.64 //
SvA tato jAyate mUkaH karmaRA tena mAnavaH /
BUtvA SvA paYca varzARi tato jAyeta mAnavaH // BrP_217.65 //
paradArABimarSaM tu kftvA jAyeta vE vfkaH /
SvA SfgAlas tato gfDro vyAlaH kaNko bakas taTA // BrP_217.66 //
BrAtur BAryAM tu pApAtmA yo Darzayati mohitaH /
puMskokilatvam Apnoti so 'pi saMvatsaraM dvijAH // BrP_217.67 //
saKiBAryAM guror BAryAM rAjaBAryAM taTEva ca /
praDarzayitvA kAmAtmA mfto jAyeta SUkaraH // BrP_217.68 //
SUkaraH paYca varzARi daSa varzARi vE bakaH /
pipIlikas tu mAsAMs trIn kIwaH syAn mAsam eva ca // BrP_217.69 //
etAn AsAdya saMsArAn kfmiyonO prajAyate /
tatra jIvati mAsAMs tu kfmiyonO caturdaSa // BrP_217.70 //
naro 'DarmakzayaM kftvA tato jAyeta mAnuzaH /
pUrvaM dattvA tu yaH kanyAM dvitIye dAtum icCati // BrP_217.71 //
so 'pi viprA mfto jantuH krimiyonO prajAyate /
tatra jIvati varzARi trayodaSa dvijottamAH // BrP_217.72 //
aDarmasaMkzaye muktas tato jAyeta mAnuzaH /
devakAryam akftvA tu pitfkAryam aTApi vA // BrP_217.73 //
anirvApya pitFn devAn mfto jAyeta vAyasaH /
vAyasaH SatavarzARi tato jAyeta kukkuwaH // BrP_217.74 //
jAyate vyAlakaS cApi mAsaM tasmAt tu mAnuzaH /
jyezWaM pitfsamaM cApi BrAtaraM yo 'vamanyate // BrP_217.75 //
so 'pi mftyum upAgamya krOYcayonO prajAyate /
krOYco jIvati varzARi daSa jAyeta jIvakaH // BrP_217.76 //
tato niDanam Apnoti mAnuzatvam avApnuyAt /
vfzalo brAhmaRIM gatvA kfmiyonO prajAyate // BrP_217.77 //
tataH saMprApya niDanaM jAyate SUkaraH punaH /
SUkaro jAtamAtras tu rogeRa mriyate dvijAH // BrP_217.78 //
SvA ca vE jAyate mUQaH karmaRA tena Bo dvijAH /
SvA BUtvA kftakarmAsO jAyate mAnuzas tataH // BrP_217.79 //
tatrApatyaM samutpAdya mfto jAyeta mUzikaH /
kftaGnas tu mfto viprA yamasya vizayaM gataH // BrP_217.80 //
yamasya vizaye krUrEr badDaH prApnoti vedanAm /
daRqakaM mudgaraM SUlam agnidaRqaM ca dAruRam // BrP_217.81 //
asipattravanaM GoraM vAlukAM kUwaSAlmalIm /
etAS cAnyAS ca bahavo yamasya vizayaM gatAH // BrP_217.82 //
yAtanAH prApya GorAs tu tato yAti ca Bo dvijAH /
saMsAracakram AsAdya krimiyonO prajAyate // BrP_217.83 //
krimir Bavati varzARi daSa paYca ca Bo dvijAH /
tato garBaM samAsAdya tatrEva mriyate naraH // BrP_217.84 //
tato garBaSatEr jantur bahuSaH saMprapadyate /
saMsArAn subahUn gatvA tatas tiryak prajAyate // BrP_217.85 //
tato duHKam anuprApya bahuvarzagaRAni vE /
sa punarBavasaMyuktas tataH kUrmaH prajAyate // BrP_217.86 //
daDi hftvA bakaS cApi plavo matsyAn asaMskftAn /
corayitvA tu durbudDir maDudaMSaH prajAyate // BrP_217.87 //
PalaM vA mUlakaM hftvA pUpaM vApi pipIlikaH /
corayitvA tu nizpAvaM jAyate PalamUzakaH // BrP_217.88 //
pAyasaM corayitvA tu tittiratvam avApnuyAt /
hftvA pizwamayaM pUpaM kumBolUkaH prajAyate // BrP_217.89 //
apo hftvA tu durbudDir vAyaso jAyate naraH /
kAMsyaM hftvA tu durbudDir hArIto jAyate naraH // BrP_217.90 //
rAjataM BAjanaM hftvA kapotaH saMprajAyate /
hftvA tu kAYcanaM BARqaM kfmiyonO prajAyate // BrP_217.91 //
pattrorRaM corayitvA tu kuraratvaM niyacCati /
koSakAraM tato hftvA naro jAyeta nartakaH // BrP_217.92 //
aMSukaM corayitvA tu Suko jAyeta mAnavaH /
corayitvA dukUlaM tu mfto haMsaH prajAyate // BrP_217.93 //
krOYcaH kArpAsikaM hftvA mfto jAyeta mAnavaH /
corayitvA naraH pawwaM tv AvikaM cEva Bo dvijAH // BrP_217.94 //
kzOmaM ca vastram Ahftya SaSo jantuH prajAyate /
cUrRaM tu hftvA puruzo mfto jAyeta barhiRaH // BrP_217.95 //
hftvA raktAni vastrARi jAyate jIvajIvakaH /
varRakAdIMs taTA ganDAMS corayitveha mAnavaH // BrP_217.96 //
cucCundaritvam Apnoti vipro loBaparAyaRaH /
tatra jIvati varzARi tato daSa ca paYca ca // BrP_217.97 //
aDarmasya kzayaM kftvA tato jAyeta mAnavaH /
corayitvA payaS cApi balAkA saMprajAyate // BrP_217.98 //
yas tu corayate tElaM naro mohasamanvitaH /
so 'pi viprA mfto jantus tElapAyI prajAyate // BrP_217.99 //
aSastraM puruzaM hatvA saSastraH puruzADamaH /
arTArTaM yadi vA vErI mfto jAyeta vE KaraH // BrP_217.100 //
Karo jIvati varze dve tataH SastreRa vaDyate /
sa mfto mfgayonO tu nityodvigno 'BijAyate // BrP_217.101 //
mfgo viDyeta SastreRa gate saMvatsare tataH /
hato mfgas tato mInaH so 'pi jAlena baDyate // BrP_217.102 //
mAse caturTe saMprApte SvApadaH saMprajAyate /
SvApado daSa varzARi dvIpI varzARi paYca ca // BrP_217.103 //
tatas tu niDanaM prAptaH kAlaparyAyacoditaH /
aDarmasya kzayaM kftvA mAnuzatvam avApnuyAt // BrP_217.104 //
vAdyaM hftvA tu puruzo lomaSaH saMprajAyate /
taTA piRyAkasaMmiSram annaM yaS corayen naraH // BrP_217.105 //
sa jAyate baBrusawo dAruRo mUziko naraH /
daSan vE mAnuzAn nityaM pApAtmA sa dvijottamAH // BrP_217.106 //
GftaM hftvA tu durbudDiH kAko madguH prajAyate /
matsyamAMsam aTo hftvA kAko jAyeta mAnavaH // BrP_217.107 //
lavaRaM corayitvA tu cirikAkaH prajAyate /
viSvAsena tu nikziptaM yo 'panihnoti mAnavaH // BrP_217.108 //
sa gatAyur naras tena matsyayonO prajAyate /
matsyayonim anuprApya mfto jAyeta mAnuzaH // BrP_217.109 //
mAnuzatvam anuprApya kzIRAyur upajAyate /
pApAni tu naraH kftvA tiryag jAyeta Bo dvijAH // BrP_217.110 //
na cAtmanaH pramARaM tu DarmaM jAnAti kiMcana /
ye pApAni narAH kftvA nirasyanti vratEH sadA // BrP_217.111 //
suKaduHKasamAyuktA vyADimanto Bavanty uta /
asaMvItAH prajAyante mlecCAS cApi na saMSayaH // BrP_217.112 //
narAH pApasamAcArA loBamohasamanvitAH /
varjayanti hi pApAni janmapraBfti ye narAH // BrP_217.113 //
arogA rUpavantaS ca Daninas te Bavanty uta /
striyo 'py etena kalpena kftvA pApam avApnuyuH // BrP_217.114 //
etezAm eva pApAnAM BAryAtvam upayAnti tAH /
prAyeRa haraRe dozAH sarva eva prakIrtitAH // BrP_217.115 //
etad vE leSamAtreRa kaTitaM vo dvijarzaBAH /
aparasmin kaTAyoge BUyaH SrozyaTa Bo dvijAH // BrP_217.116 //
etan mayA mahABAgA brahmaRo vadataH purA /
surarzIRAM SrutaM maDye pfzwaM cApi yaTA taTA // BrP_217.117 //
mayApi tuByaM kArtsnyena yaTAvad anuvarRitam /
etac CrutvA muniSrezWA Darme kuruta mAnasam // BrP_217.118 //
{munaya UcuH: }
aDarmasya gatir brahman kaTitA nas tvayAnaGa /
Darmasya ca gatiM Srotum icCAmo vadatAM vara // BrP_218.1 //
kftvA pApAni karmARi kaTaM yAnty aSuBAM gatim /
karmaRA ca kfteneha kena yAnti SuBAM gatim // BrP_218.2 //
{vyAsa uvAca: }
kftvA pApAni karmARi tv aDarmavaSam AgataH /
manasA viparItena nirayaM pratipadyate // BrP_218.3 //
mohAd aDarmaM yaH kftvA punaH samanutapyate /
manaHsamADisaMyukto na sa seveta duzkftam // BrP_218.4 //
yadi viprAH kaTayate viprARAM DarmavAdinAm /
tato 'DarmakftAt kzipram aparADAt pramucyate // BrP_218.5 //
yaTA yaTA naraH samyag aDarmam anuBAzate /
samAhitena manasA vimuYcati taTA taTA // BrP_218.6 //
yaTA yaTA manas tasya duzkftaM karma garhate /
taTA taTA SarIraM tu tenADarmeRa mucyate // BrP_218.7 //
BujaMga iva nirmokAn pUrvaBuktAY jahAti tAn /
dattvA viprasya dAnAni viviDAni samAhitaH // BrP_218.8 //
manaHsamADisaMyuktaH svargatiM pratipadyate /
dAnAni tu pravakzyAmi yAni dattvA dvijottamAH // BrP_218.9 //
naraH kftvApy akAryARi tato DarmeRa yujyate /
sarvezAm eva dAnAnAm annaM SrezWam udAhftam // BrP_218.10 //
sarvam annaM pradAtavyam fjunA Darmam icCatA /
prARA hy annaM manuzyARAM tasmAj jantuH prajAyate // BrP_218.11 //
anne pratizWitA lokAs tasmAd annaM praSasyate /
annam eva praSaMsanti devarzipitfmAnavAH // BrP_218.12 //
annasya hi pradAnena svargam Apnoti mAnavaH /
nyAyalabDaM pradAtavyaM dvijAtiByo 'nnam uttamam // BrP_218.13 //
svADyAyasamupeteByaH prahfzwenAntarAtmanA /
yasya tv annam upASnanti brAhmaRAS ca sakfd daSa // BrP_218.14 //
hfzwena manasA dattaM na sa tiryaggatir Bavet /
brAhmaRAnAM sahasrARi daSABojya dvijottamAH // BrP_218.15 //
naro 'DarmAt pramucyeta pApezv aBirataH sadA /
BEkzeRAnnaM samAhftya vipro vedapuraskftaH // BrP_218.16 //
svADyAyanirate vipre dattveha suKam eDate /
ahiMsan brAhmaRasvAni nyAyena paripAlya ca // BrP_218.17 //
kzatriyas tarasA prAptam annaM yo vE prayacCati /
dvijeByo vedamuKyeByaH prayataH susamAhitaH // BrP_218.18 //
tenApohati DarmAtmA duzkftaM karma Bo dvijAH /
zaqBAgapariSudDaM ca kfzer BAgam upArjitam // BrP_218.19 //
vESyo dadad dvijAtiByaH pApeByaH parimucyate /
avApya prARasaMdehaM kArkaSyena samArjitam // BrP_218.20 //
annaM dattvA dvijAtiByaH SUdraH pApAt pramucyate /
Orasena balenAnnam arjayitvA vihiMsakaH // BrP_218.21 //
yaH prayacCati vipreByo na sa durgARi sevate /
nyAyenAvAptam annaM tu naro harzasamanvitaH // BrP_218.22 //
dvijeByo vedavfdDeByo dattvA pApAt pramucyate /
annam UrjaskaraM loke dattvorjasvI Baven naraH // BrP_218.23 //
satAM panTAnam Avftya sarvapApEH pramucyate /
dAnavidBiH kftaH panTA yena yAnti manIziRaH // BrP_218.24 //
tezv apy annasya dAtAras teByo DarmaH sanAtanaH /
sarvAvasTaM manuzyeRa nyAyenAnnam upArjitam // BrP_218.25 //
kAryAn nyAyAgataM nityam annaM hi paramA gatiH /
annasya hi pradAnena naro yAti parAM gatim // BrP_218.26 //
sarvakAmasamAyuktaH pretya cApy aSnute suKam /
evaM puRyasamAyukto naraH pApEH pramucyate // BrP_218.27 //
tasmAd annaM pradAtavyam anyAyaparivarjitam /
yas tu prARAhutIpUrvam annaM BuNkte gfhI sadA // BrP_218.28 //
avanDyaM divasaM kuryAd annadAnena mAnavaH /
BojayitvA SataM nityaM naro vedavidAM varam // BrP_218.29 //
nyAyavidDarmaviduzAm itihAsavidAM taTA /
na yAti narakaM GoraM saMsAraM na ca sevate // BrP_218.30 //
sarvakAmasamAyuktaH pretya cApy aSnute suKam /
evaM karmasamAyukto ramate vigatajvaraH // BrP_218.31 //
rUpavAn kIrtimAMS cEva DanavAMS copajAyate /
etad vaH sarvam AKyAtam annadAnaPalaM mahat /
mUlam etat tu DarmARAM pradAnAnAM ca Bo dvijAH // BrP_218.32 //
{munaya UcuH: }
paralokagatAnAM tu svakarmasTAnavAsinAm /
tezAM SrAdDaM kaTaM jYeyaM putrES cAnyES ca banDuBiH // BrP_219.1 //
{vyAsa uvAca: }
namaskftya jagannATaM vArAhaM lokaBAvanam /
SfRuDvaM saMpravakzyAmi SrAdDakalpaM yaToditam // BrP_219.2 //
purA kokAjale magnAn pitFn udDftavAn viBuH /
SrAdDaM kftvA tadA devo yaTA tatra dvijottamAH // BrP_219.3 //
{munaya UcuH: }
kimarTaM te tu kokAyAM nimagnAH pitaro 'mBasi /
kaTaM tenodDftAs te vE vArAheRa dvijottama // BrP_219.4 //
tasmin kokAmuKe tIrTe BuktimuktiPalaprade /
Srotum icCAmahe brUhi paraM kOtUhalaM hi naH // BrP_219.5 //
{vyAsa uvAca: }
tretAdvAparayoH saMDO pitaro divyamAnuzAH /
purA merugireH pfzWe viSvEr devEH saha sTitAH // BrP_219.6 //
tezAM samupavizwAnAM pitFRAM somasaMBavA /
kanyA kAntimatI divyA purataH prAYjaliH sTitA /
tAm UcuH pitaro divyA ye tatrAsan samAgatAH // BrP_219.7 //
{pitara UcuH: }
kAsi Badre praBuH ko vA BavatyA vaktum arhasi //* BrP_219.8 //
{vyAsa uvAca: }
sA provAca pitFn devAn kalA cAndramasIti ha /
praButve BavatAm eva varayAmi yadIcCaTa // BrP_219.9 //
UrjA nAmAsti praTamaM svaDA ca tadanantaram /
BavadBiS cAdyEva kftaM nAma koketi BAvitam // BrP_219.10 //
te hi tasyA vacaH SrutvA pitaro divyamAnuzAH /
tasyA muKaM nirIkzanto na tfptim aDijagmire // BrP_219.11 //
viSvedevAS ca tAY jYAtvA kanyAmuKanirIkzakAn /
yogacyutAn nirIkzyEva vihAya tridivaM gatAH // BrP_219.12 //
BagavAn api SItAMSur UrjAM nApaSyad AtmajAm /
samAkulamanA daDyO kva gateti mahAyaSAH // BrP_219.13 //
sa viveda tadA somaH prAptAM pitFMS ca kAmataH /
tES cAvalokitAM hArdAt svIkftAM ca tapobalAt // BrP_219.14 //
tataH kroDaparItAtmA pitFY SaSaDaro dvijAH /
SaSApa nipatizyaDvaM yogaBrazwA vicetasaH // BrP_219.15 //
yasmAd adattAM matkanyAM kAmayaDvaM subAliSAH /
yasmAd DftavatI ceyaM patIn pitfmatI satI // BrP_219.16 //
svatantrA Darmam utsfjya tasmAd Bavatu nimnagA /
koketi praTitA loke SiSirAdrisamASritA // BrP_219.17 //
itTaM SaptAS candramasA pitaro divyamAnuzAH /
yogaBrazwA nipatitA himavatpAdaBUtale // BrP_219.18 //
UrjA tatrEva patitA girirAjasya vistfte /
prasTe tIrTaM samAsAdya saptasAmudram uttamam // BrP_219.19 //
kokA nAma tato vegAn nadI tIrTaSatAkulA /
plAvayantI gireH SfNgaM sarpaRAt tu sarit smftA // BrP_219.20 //
aTa te pitaro viprA yogahInA mahAnadIm /
dadfSuH SItasalilAM na vidus tAM sulocanAm // BrP_219.21 //
tatas tu girirAq dfzwvA pitFMs tAMs tu kzuDArditAn /
badarIm AdideSATa DenuM cEkAM maDusravAm // BrP_219.22 //
kzIraM maDu ca tad divyaM kokAmBo badarIPalam /
idaM girivareREzAM pozaRAya nirUpitam // BrP_219.23 //
tayA vfttyA tu vasatAM pitFRAM munisattamAH /
daSa varzasahasrARi yayur ekam aho yaTA // BrP_219.24 //
evaM loke vipitari taTEva vigatasvaDe /
dEtyA baBUvur balino yAtuDAnAS ca rAkzasAH // BrP_219.25 //
te tAn pitfgaRAn dEtyA yAtuDAnAS ca vegitAH /
viSvEr devEr virahitAn sarvataH samupAdravan // BrP_219.26 //
dEteyAn yAtuDAnAMS ca dfzwvEvApatato dvijAH /
kokAtawasTAm uttuNgAM SilAM te jagfhU ruzA // BrP_219.27 //
gfhItAyAM SilAyAM tu kokA vegavatI pitFn /
CAdayAm Asa toyena plAvayantI himAcalam // BrP_219.28 //
pitFn antarhitAn dfzwvA dEteyA rAkzasAs taTA /
viBItakaM samAruhya nirAhArAs tirohitAH // BrP_219.29 //
salilena vizIdantaH pitaraH kzudBramAturAH /
vizIdamAnam AtmAnaM samIkzya salilASayAH /
jagur janArdanaM devaM pitaraH SaraRaM harim // BrP_219.30 //
{pitara UcuH: }
jayasva govinda jagannivAsa BrP_219.31a
jayo 'stu naH keSava te prasAdAt BrP_219.31b
janArdanAsmAn salilAntarasTAn BrP_219.31c
udDartum arhasy anaGapratApa BrP_219.31d
niSAcarEr dAruRadarSanEH praBo BrP_219.32a
vareRya vEkuRWa varAha vizRo BrP_219.32b
nArAyaRASezamaheSvareSa BrP_219.32c
prayAhi BItAY jaya padmanABa BrP_219.32d
upendra yogin maDukEwaBaGna BrP_219.33a
vizRo anantAcyuta vAsudeva BrP_219.33b
SrISArNgacakrAmbujaSaNKapARe BrP_219.33c
rakzasva deveSvara rAkzaseByaH BrP_219.33d
tvaM pitA jagataH SaMBo nAnyaH SaktaH prabADitum /
niSAcaragaRaM BImam atas tvAM SaraRaM gatAH // BrP_219.34 //
tvannAmasaMkIrtanato niSAcarA BrP_219.35a
dravanti BUtAny apayAnti cArayaH BrP_219.35b
nASaM taTA saMprati yAnti vizRo BrP_219.35c
DarmAdi satyaM BavatIha muKyam BrP_219.35d
{vyAsa uvAca: }
itTaM stutaH sa pitfBir DaraRIDaras tu BrP_219.36a
tuzwas tadAvizkftadivyamUrtiH BrP_219.36b
kokAmuKe pitfgaRaM salile nimagnaM BrP_219.36c
devo dadarSa SirasATa SilAM vahantam BrP_219.36d
taM dfzwvA salile magnaM kroqarUpI janArdanaH /
BItaM pitfgaRaM vizRur udDartuM matir AdaDe // BrP_219.37 //
daMzwrAgreRa samAhatya SilAM cikzepa SUkaraH /
pitFn AdAya ca viBur ujjahAra SilAtalAt // BrP_219.38 //
varAhadaMzwrAsaMlagnAH pitaraH kanakojjvalAH /
kokAmuKe gataBayAH kftA devena vizRunA // BrP_219.39 //
udDftya ca pitFn devo vizRutIrTe tu SUkaraH /
dadO samAhitas teByo vizRur lohArgale jalam // BrP_219.40 //
tataH svaromasaMBUtAn kuSAn AdAya keSavaH /
svedodBavAMs tilAMS cEva cakre colmukam uttamam // BrP_219.41 //
jyotiH sUryapraBaM kftvA pAtraM tIrTaM ca kAmikam /
sTitaH kowivawasyADo vAri gaNgADaraM Suci // BrP_219.42 //
tuNgakUwAt samAdAya yajYIyAn ozaDIrasAn /
maDukzIrarasAn ganDAn puzpaDUpAnulepanAn // BrP_219.43 //
AdAya DenuM saraso ratnAny AdAya cArRavAt /
daMzwrayolliKya DaraRIm aByukzya salilena ca // BrP_219.44 //
GarmodBavenopalipya kuSEr ulliKya tAM punaH /
pariRIyolmukenEnAm aByukzya ca punaH punaH // BrP_219.45 //
kuSAn AdAya prAgagrAMl lomakUpAntarasTitAn /
fzIn AhUya papracCa karizye pitftarpaRam // BrP_219.46 //
tEr apy ukte kuruzveti viSvAn devAMs tato viBuH /
AhUya mantratas tezAM vizwarARi dadO praBuH // BrP_219.47 //
AhUya mantratas tezAM vedoktaviDinA hariH /
akzatEr dEvatArakzAM cakre cakragadADaraH // BrP_219.48 //
akzatAs tu yavOzaDyaH sarvadevAMSasaMBavAH /
rakzanti sarvatra diSo rakzArTaM nirmitA hi te // BrP_219.49 //
devadAnavadEtyezu yakzarakzaHsu cEva hi /
nahi kaScit kzayaM tezAM kartuM SaktaS carAcare // BrP_219.50 //
na kenacit kftaM yasmAt tasmAt te hy akzatAH kftAH /
devAnAM te hi rakzArTaM niyuktA vizRunA purA // BrP_219.51 //
kuSaganDayavEH puzpEr arGyaM kftvA ca SUkaraH /
viSveByo deveBya iti tatas tAn paryapfcCata // BrP_219.52 //
pitFn AvAhayizyAmi ye divyA ye ca mAnuzAH /
AvAhayasveti ca tEr uktas tv AvAhayec CuciH // BrP_219.53 //
SlizwamUlAgradarBAMs tu satilAn veda vedavit /
jAnAv Aropya hastaM tu dadO savyena cAsanam // BrP_219.54 //
taTEva jAnusaMsTena kareREkena tAn pitFn /
vArAhaH pitfviprARAm AyAntu na itIrayan // BrP_219.55 //
apahatety uvAcEva rakzaRaM cApasavyataH /
kftvA cAvAhanaM cakre pitFRAM nAmagotrataH // BrP_219.56 //
tat pitaro manojarAn AgacCata itIrayan /
saMvatsarEr ity udIrya tato 'rGyaM tezu vinyaset // BrP_219.57 //
yAs tizWanty amftA vAco yan mEti ca pituH pituH /
yan me pitAmahAity evaM dadAv arGyaM pitAmaha // BrP_219.58 //
yan me prapitAmahAiti dadO ca prapitAmahe /
kuSaganDatilonmiSraM sapuzpam apasavyataH // BrP_219.59 //
tadvan mAtAmaheByas tu viDiM cakre janArdanaH /
tAn arcya BUyo ganDAdyEr DUpaM dattvA tu BaktitaH // BrP_219.60 //
AdityA vasavo rudrA ity uccArya jagatpraBuH /
tataS cAnnaM samAdAya sarpistilakuSAkulam // BrP_219.61 //
viDAya pAtre tac cEva paryapfcCat tato munIn /
agnO karizya iti tEH kuruzveti ca coditaH // BrP_219.62 //
AhutitritayaM dadyAt somAyAgner yamAya ca /
ye mAmakAiti ca japed yajuHsaptakam acyutam // BrP_219.63 //
hutAvaSizwaM ca dadO nAmagotrasamanvitam /
trir Ahutikam ekEkaM pitaraM tu prati dvijAH // BrP_219.64 //
ato 'vaSizwam annAdyaM piRqapAtre tu nikzipet /
tato 'nnaM sarasaM svAdu dadO pAyasapUrvakam // BrP_219.65 //
pratyagram ekadA svinnam aparyuzitam uttamam /
alpaSAkaM bahuPalaM zaqrasam amftopamam // BrP_219.66 //
yad brAhmaRezu pradadO piRqapAtre pitFMs taTA /
vedapUrvaM pitfsvannam AjyaplutaM maDUkzitam // BrP_219.67 //
mantritaM pfTivIty evaM maDuvAtAtfcaM jagO /
BuYjAnezu tu viprezu japan vE mantrapaYcakam // BrP_219.68 //
yat te prakAram AraBya nADikaM te tato jagO /
trimaDu trisuparRaM ca bfhadAraRyakaM taTA // BrP_219.69 //
jajApa vEzAM jApyaM tu sUktaM sOraM sapOruzam /
Buktavatsu ca viprezu pfzwvA tfptA sTa ity uta // BrP_219.70 //
tfptAH smeti sakft toyaM dadO mOnavimocanam /
piRqapAtraM samAdAya cCAyAyE pradadO tataH // BrP_219.71 //
sA tad annaM dviDA kftvA triDEkEkam aTAkarot /
vArAho BUm aTolliKya samAcCAdya kuSEr api // BrP_219.72 //
dakziRAgrAn kuSAn kftvA tezAm upari cAsanam /
satilezu samUlezu kuSezv eva tu saMSrayaH // BrP_219.73 //
ganDapuzpAdikaM kftvA tataH piRqaM tu BaktitaH /
pfTivI daDIr ity uktvA tataH piRqaM pradattavAn // BrP_219.74 //
pitAmahAH prapitAmahAs taTeti cAntarikzataH /
mAtAmahAnAm apy evaM dadO piRqAn sa SUkaraH // BrP_219.75 //
piRqanirvApaRocCizwam annaM lepaBujezv adAt /
etad vaH pitar ity uktvA dadO vAsAMsi BaktitaH // BrP_219.76 //
dvyaNgulajAni SuklAni DOtAny aBinavAni ca /
ganDapuzpAdikaM dattvA kftvA cEzAM pradakziRAm // BrP_219.77 //
AcamyAcAmayed viprAn pEtrAn AdO tataH surAn /
tatas tv aByukzya tAM BUmiM dattvApaH sumanokzatAn // BrP_219.78 //
satilAmbu pitfzv AdO dattvA devezu sAkzatam /
akzayyaM nas tv iti pitFn prIyatAm iti devatAH // BrP_219.79 //
prIRayitvA parAvftya trir japec cAGamarzaRam /
tato nivftya tu japed yan me nAma itIrayan // BrP_219.80 //
gfhAn naH pitaro datta DanaDAnyaprapUritAn /
arGyapAtrARi piRqAnAm antare sa pavitrakAn // BrP_219.81 //
nikzipyorjaM vahantIti kokAtoyam aTo 'japat /
himakzIraM maDutilAn pitFRAM tarpaRaM dadO // BrP_219.82 //
svastIty ukte pEtfkEs tu sorAhne pnAvatarpayan /
rajataM dakziRAM dattvA viprAn devo gadADaraH // BrP_219.83 //
saMviBAgaM manuzyeByo dadO svad iti cAbruvan /
kaScit saMpannam ity uktvA pratyuktas tEr dvijottamAH // BrP_219.84 //
aBiramyatAm ity uvAca procus te 'BiratAH sma vE /
Sizwam annaM ca papracCa tEr izwEH saha coditaH // BrP_219.85 //
pARAv AdAya tAn viprAn kuryAd anugatas tadA /
vAje vAje iti paWan bahir vedi vinirgataH // BrP_219.86 //
kowitIrTajalenAsAv apasavyaM samutkzipan /
alagnAn vipulAn vAlAn prArTayAm Asa cASizam // BrP_219.87 //
dAtAro no 'BivarDantAM tEs taTeti samIritaH /
pradakziRam upAvftya kftvA pAdABivAdanam // BrP_219.88 //
AsanAni dadO cEzAM CAdayAm Asa SUkaraH /
viSrAmyatAM praviSyATa piRqaM jagrAha maDyamam // BrP_219.89 //
CAyAmayI mahI patnI tasyE piRqam adAt praBuH /
ADatta pitaro garBam ity uktvA sApi rUpiRI // BrP_219.90 //
piRqaM gfhItvA viprARAM cakre pAdABivandanam /
visarjanaM pitFRAM sa kartukAmaS ca SUkaraH // BrP_219.91 //
kokA ca pitaraS cEva procuH svArTakaraM vacaH /
SaptAS ca Bagavan pUrvaM divasTA himaBAnunA // BrP_219.92 //
yogaBrazwA BavizyaDvaM sarva eva divaS cyutAH /
tad evaM BavatA trAtAH praviSanto rasAtalam // BrP_219.93 //
yogaBrazwAMS ca viSveSAs tatyajur yogarakziRaH /
tat te BUyo 'Birakzantu viSve devA hi naH sadA // BrP_219.94 //
svargaM yAsyAmaS ca viBo prasAdAt tava SUkara /
somo 'Didevo 'smAkaM ca Bavatv acyuta yogaDfk // BrP_219.95 //
yogADAras taTA somas trAyate na kadAcana /
divi BUmO sadA vAso Bavatv asmAsu yogataH // BrP_219.96 //
antarikze ca kezAMcin mAsaM puzwis taTAstu naH /
UrjA ceyaM hi naH patnI svaDAnAmnA tu viSrutA // BrP_219.97 //
Bavatv ezEva yogAQyA yogamAtA ca KecarI /
ity evam uktaH pitfBir vArAho BUtaBAvanaH // BrP_219.98 //
provAcATa pitFn vizRus tAM ca kokAM mahAnadIm /
yad uktaM tu BavadBir me sarvam etad Bavizyati // BrP_219.99 //
yamo 'Didevo BavatAM somaH svADyAya IritaH /
aDiyajYas taTEvAgnir BavatAM kalpanA tv iyam // BrP_219.100 //
agnir vAyuS ca sUryaS ca sTAnaM hi BavatAm iti /
brahmA vizRuS ca rudraS ca BavatAm aDipUruzAH // BrP_219.101 //
AdityA vasavo rudrA BavatAM mUrtayas tv imAH /
yogino yogadehAS ca yogaDArAS ca suvratAH // BrP_219.102 //
kAmato vicarizyaDvaM PaladAH sarvajantuzu /
svargasTAn narakasTAMS ca BUmisTAMS ca carAcarAn // BrP_219.103 //
nijayogabalenEvA- pyAyayizyaDvam uttamAH /
iyam UrjA SaSisutA kIlAlamaDuvigrahA // BrP_219.104 //
Bavizyati mahABAgA dakzasya duhitA svaDA /
tatreyaM BavatAM patnI Bavizyati varAnanA // BrP_219.105 //
kokAnadIti viKyAtA girirAjasamASritA /
tIrTakowimahApuRyA madrUpaparipAlitA // BrP_219.106 //
asyAm adya praBfti vE nivatsyAmy aGanASakft /
varAhadarSanaM puRyaM pUjanaM Buktimuktidam // BrP_219.107 //
kokAsalilapAnaM ca mahApAtakanASanam /
tIrTezv AplavanaM puRyam upavAsaS ca svargadaH // BrP_219.108 //
dAnam akzayyam uditaM janmamftyujarApaham /
mAGe mAsy asite pakze BavadBir uqupakzaye // BrP_219.109 //
kokAmuKam upAgamya sTAtavyaM dinapaYcakam /
tasmin kAle tu yaH SrAdDaM pitFRAM nirvapizyati // BrP_219.110 //
prAguktaPalaBAgI sa Bavizyati na saMSayaH /
ekAdaSIM dvAdaSIM ca sTeyam atra mayA sadA // BrP_219.111 //
yas tatropavased DImAn sa prAguktaPalaM laBet /
tad vrajaDvaM mahABAgAH sTAnam izwaM yaTezwataH // BrP_219.112 //
aham apy atra vatsyAmIty uktvA so 'ntaraDIyata /
gate varAhe pitaraH kokAm Amantrya te yayuH // BrP_219.113 //
kokApi tIrTasahitA saMsTitA girirAjani /
CAyA mahImayI kroqI piRqaprASanabfMhitA // BrP_219.114 //
garBam AdAya saSradDA vArAhasyEva sundarI /
tato 'syAH prABavat putro BOmas tu narakAsuraH /
prAgjyotizaM ca nagaram asya dattaM ca vizRunA // BrP_219.115 //
evaM mayoktaM varadasya vizRoH BrP_219.116a
kokAmuKe divyavarAharUpam BrP_219.116b
SrutvA naras tyaktamalo vipApmA BrP_219.116c
daSASvameDezwiPalaM laBeta BrP_219.116d
{munaya UcuH: }
BUyaH prabrUhi BagavaY SrAdDakalpaM suvistarAt /
kaTaM kva ca kadA kezu kEs tad brUhi tapoDana // BrP_220.1 //
{vyAsa uvAca: }
SfRuDvaM muniSArdUlAH SrAdDakalpaM suvistarAt /
yaTA yatra yadA yezu yEr dravyEs tad vadAmy aham // BrP_220.2 //
brAhmaREH kzatriyEr vESyEH SrAdDaM svavaraRoditam /
kulaDarmam anutizWadBir dAtavyaM mantrapUrvakam // BrP_220.3 //
strIBir varRAvarEH SUdrEr viprARAm anuSAsanAt /
amantrakaM viDipUrvaM vahniyAgavivarjitam // BrP_220.4 //
puzkarAdizu tIrTezu puRyezv Ayatanezu ca /
SiKarezu girIndrARAM puRyadeSezu Bo dvijAH // BrP_220.5 //
saritsu puRyatoyAsu nadezu ca saraHsu ca /
saMgamezu nadInAM ca samudrezu ca saptasu // BrP_220.6 //
svanuliptezu gehezu svezv anujYApitezu ca /
divyapAdapamUlezu yajYiyezu hradezu ca // BrP_220.7 //
SrAdDam etezu dAtavyaM varjyam etezu cocyate /
kirAtezu kaliNgezu koNkaRezu kfmizv api // BrP_220.8 //
daSArRezu kumAryezu taNgaRezu kraTezv api /
sinDor uttarakUlezu narmadAyAS ca dakziRe // BrP_220.9 //
pUrvezu karatoyAyA na deyaM SrAdDam ucyate /
SrAdDaM deyam uSantIha mAsi mAsy uqupakzaye // BrP_220.10 //
pOrRamAsezu SrAdDaM ca kartavyam fkzagocare /
nityaSrAdDam adEvaM ca manuzyEH saha gIyate // BrP_220.11 //
nEmittikaM surEH sArDaM nityaM nEmittikaM taTA /
kAmyAny anyAni SrAdDAni pratisaMvatsaraM dvijEH // BrP_220.12 //
vfdDiSrAdDaM ca kartavyaM jAtakarmAdikezu ca /
tatra yugmAn dvijAn Ahur mantrapUrvaM tu vE dvijAH // BrP_220.13 //
kanyAM gate savitari dinAni daSa paYca ca /
pUrveREveha viDinA SrAdDaM tatra viDIyate // BrP_220.14 //
pratipadDanalABAya dvitIyA dvipadapradA /
putrArTinI tftIyA tu caturTI SatrunASinI // BrP_220.15 //
SriyaM prApnoti paYcamyAM zazWyAM pUjyo Baven naraH /
gaRADipatyaM saptamyAm azwamyAM budDim uttamAm // BrP_220.16 //
striyo navamyAM prApnoti daSamyAM pUrRakAmatAm /
vedAMs taTApnuyAt sarvAn ekAdaSyAM kriyAparaH // BrP_220.17 //
dvAdaSyAM jayalABaM ca prApnoti pitfpUjakaH /
prajAvfdDiM paSuM meDAM svAtantryaM puzwim uttamAm // BrP_220.18 //
dIrGAyur aTavESvaryaM kurvARas tu trayodaSIm /
avApnoti na saMdehaH SrAdDaM SradDAsamanvitaH // BrP_220.19 //
yaTAsaMBavinAnnena SrAdDaM SradDAsamanvitaH /
yuvAnaH pitaro yasya mftAH SastreRa vA hatAH // BrP_220.20 //
tena kAryaM caturdaSyAM tezAM tfptim aBIpsatA /
SrAdDaM kurvann amAvAsyAM yatnena puruzaH SuciH // BrP_220.21 //
sarvAn kAmAn avApnoti svargaM cAnantam aSnute /
ataHparaM muniSrezWAH SfRuDvaM vadato mama // BrP_220.22 //
pitFRAM prItaye yatra yad deyaM prItikAriRA /
mAsaM tfptiH pitFRAM tu havizyAnnena jAyate // BrP_220.23 //
mAsadvayaM matsyamAMsEs tfptiM yAnti pitAmahAH /
trIn mAsAn hAriRaM mAMsaM vijYeyaM pitftfptaye // BrP_220.24 //
puzRAti caturo mAsAY SaSasya piSitaM pitFn /
SAkunaM paYca vE mAsAn zaR mAsAY SUkarAmizam // BrP_220.25 //
CAgalaM sapta vE mAsAn EReyaM cAzwamAsakAn /
karoti tfptiM nava vE rurumAMsaM na saMSayaH // BrP_220.26 //
gavyaM mAMsaM pitftfptiM karoti daSamAsikIm /
taTEkAdaSa mAsAMs tu OraBraM pitftfptidam // BrP_220.27 //
saMvatsaraM taTA gavyaM payaH pAyasam eva ca /
vADrInam AmizaM lohaM kAlaSAkaM taTA maDu // BrP_220.28 //
rohitAmizam annaM ca dattAny AtmakulodBavEH /
anantaM vE prayacCanti tfptiyogaM sutAMs taTA // BrP_220.29 //
pitFRAM nAtra saMdeho gayASrAdDaM ca Bo dvijAH /
yo dadAti guqonmiSrAMs tilAn vA SrAdDakarmaRi // BrP_220.30 //
maDu vA maDumiSraM vA akzayaM sarvam eva tat /
api naH sa kule BUyAd yo no dadyAj jalAYjalim // BrP_220.31 //
pAyasaM maDusaMyuktaM varzAsu ca maGAsu ca /
ezwavyA bahavaH putrA yady eko 'pi gayAM vrajet // BrP_220.32 //
gOrIM vApy udvahet kanyAM nIlaM vA vfzam utsfjet /
kfttikAsu pitFn arcya svargam Apnoti mAnavaH // BrP_220.33 //
apatyakAmo rohiRyAM sOmye tejasvitAM laBet /
SOryam ArdrAsu cApnoti kzetrARi ca punarvasO // BrP_220.34 //
puzye tu Danam akzayyam ASleze cAyur uttamam /
maGAsu ca prajAM puzwiM sOBAgyaM PAlgunIzu ca // BrP_220.35 //
praDAnaSIlo Bavati sApatyaS cottarAsu ca /
prayAti SrezWatAM SAstre haste SrAdDaprado naraH // BrP_220.36 //
rUpaM tejaS ca citrAsu taTApatyam avApnuyAt /
vARijyalABadA svAtI viSAKA putrakAmadA // BrP_220.37 //
kurvantAM cAnurADAsu tA dadyuS cakravartitAm /
ADipatyaM ca jyezWAsu mUle cArogyam uttamam // BrP_220.38 //
AzAQAsu yaSaHprAptir uttarAsu viSokatA /
SravaRena SuBAMl lokAn DanizWAsu DanaM mahat // BrP_220.39 //
vedavittvam aBijiti BizaksidDiM ca vAruRe /
ajAvikaM prOzWapadyAM vinded gAvas taTottare // BrP_220.40 //
revatIzu taTA kupyam aSvinIzu turaMgamAn /
SrAdDaM kurvaMs taTApnoti BaraRIzv Ayur uttamam // BrP_220.41 //
evaM Palam avApnoti fkzezv etezu tattvavit /
tasmAt kAmyAni SrAdDAni deyAni viDivad dvijAH // BrP_220.42 //
kanyArASigate sUrye Palam atyantam icCatA /
yAn yAn kAmAn aBiDyAyan kanyArASigate ravO // BrP_220.43 //
SrAdDaM kurvanti manujAs tAMs tAn kAmAMl laBanti te /
nAndImuKAnAM kartavyaM kanyArASigate ravO // BrP_220.44 //
pOrRamAsyAM tu kartavyaM vArAhavacanaM yaTA /
divyaBOmAntarikzARi sTAvarARi carARi ca // BrP_220.45 //
piRqam icCanti pitaraH kanyArASigate ravO /
kanyAM gate savitari yAny ahAni tu zoqaSa // BrP_220.46 //
kratuBis tAni tulyAni devo nArAyaRo 'bravIt /
rAjasUyASvameDAByAM ya icCed durlaBaM Palam // BrP_220.47 //
apy ambuSAkamUlAdyEH pitFn kanyAgate 'rcayet /
uttarAhastanakzatra- gate tIkzRAMSumAlini // BrP_220.48 //
yo 'rcayet svapitFn BaktyA tasya vAsas trivizwape /
hastarkzage dinakare pitfrAjAnuSAsanAt // BrP_220.49 //
tAvat pitfpurI SUnyA yAvad vfScikadarSanam /
vfScike samatikrAnte pitaro dEvatEH saha // BrP_220.50 //
niHSvasya pratigacCanti SApaM dattvA suduHsaham /
azwakAsu ca kartavyaM SrAdDaM manvantarAsu vE // BrP_220.51 //
anvazwakAsu kramaSo mAtfpUrvaM tad izyate /
grahaRe ca vyatIpAte ravicandrasamAgame // BrP_220.52 //
janmarkze grahapIqAyAM SrAdDaM pArvaRam ucyate /
ayanadvitaye SrAdDaM vizuvadvitaye taTA // BrP_220.53 //
saMkrAntizu ca kartavyaM SrAdDaM viDivad uttamam /
ezu kAryaM dvijAH SrAdDaM piRqanirvApaRAd fte // BrP_220.54 //
vESAKasya tftIyAyAM navamyAM kArttikasya ca /
SrAdDaM kAryaM tu SuklAyAM saMkrAntiviDinA narEH // BrP_220.55 //
trayodaSyAM BAdrapade mAGe candrakzaye 'hani /
SrAdDaM kAryaM pAyasena dakziRAyanavac ca tat // BrP_220.56 //
yadA ca Srotriyo 'Byeti gehaM vedavid agnimAn /
tenEkena ca kartavyaM SrAdDaM viDivad uttamam // BrP_220.57 //
SrAdDIyadravyasaMprAptir yadA syAt sADusaMmatA /
pArvaRena viDAnena SrAdDaM kAryaM taTA dvijEH // BrP_220.58 //
pratisaMvatsaraM kAryaM mAtApitror mfte 'hani /
pitfvyasyApy aputrasya BrAtur jyezWasya cEva hi // BrP_220.59 //
pArvaRaM devapUrvaM syAd ekoddizwaM surEr vinA /
dvO dEve pitfkArye trIn ekEkam uBayatra vA // BrP_220.60 //
mAtAmahAnAm apy evaM sarvam Uhena kIrtitam /
pretIBUtasya satataM Buvi piRqaM jalaM taTA // BrP_220.61 //
satilaM sakuSaM dadyAd bahir jalasamIpataH /
tftIye 'hni ca kartavyaM pretAsTicayanaM dvijEH // BrP_220.62 //
daSAhe brAhmaRaH SudDo dvAdaSAhena kzatriyaH /
vESyaH paYcadaSAhena SUdro mAsena SuDyati // BrP_220.63 //
sUtakAnte gfhe SrAdDam ekoddizwaM pracakzate /
dvAdaSe 'hani mAse ca tripakze ca tataH param // BrP_220.64 //
mAsi mAsi ca kartavyaM yAvat saMvatsaraM dvijAH /
tata parataraM kAryaM sapiRqIkaraRaM kramAt // BrP_220.65 //
kfte sapiRqIkaraRe pArvaRaM procyate punaH /
tataH praBfti nirmuktAH pretatvAt pitftAM gatAH // BrP_220.66 //
amUrtA mUrtimantaS ca pitaro dviviDAH smftAH /
nAndImuKAs tv amUrtAH syur mUrtimanto 'Ta pArvaRAH /
ekoddizwASinaH pretAH pitFRAM nirRayas triDA // BrP_220.67 //
{munaya UcuH: }
kaTaM sapiRqIkaraRaM kartavyaM dvijasattama /
pretIBUtasya viDivad brUhi no vadatAM vara // BrP_220.68 //
{vyAsa uvAca: }
sapiRqIkaraRaM viprAH SfRuDvaM vadato mama /
tac cApi devarahitam ekArGEkapavitrakam // BrP_220.69 //
nEvAgnO karaRaM tatra tac cAvAhanavarjitam /
apasavyaM ca tatrApi Bojayed ayujo dvijAn // BrP_220.70 //
viSezas tatra cAnyo 'sti pratimAsakriyAdikaH /
taM kaTyamAnam ekAgrAH SfRuDvaM me dvijottamAH // BrP_220.71 //
tilaganDodakEr yuktaM tatra pAtracatuzwayam /
kuryAt pitFRAM tritayam ekaM pretasya ca dvijAH // BrP_220.72 //
pAtratraye pretapAtrAd arGaM cEva prasecayet /
ye samAnA iti japan pUrvavac Cezam Acaret // BrP_220.73 //
strIRAm apy evam eva syAd ekoddizwam udAhftam /
sapiRqIkaraRaM tAsAM putrABAve na vidyate // BrP_220.74 //
pratisaMvatsaraM kAryam ekoddizwaM narEH striyAH /
mftAhani ca tat kAryaM pitFRAM viDicoditam // BrP_220.75 //
putrABAve sapiRqAs tu tadaBAve sahodarAH /
kuryur etaM viDiM samyak putrasya ca sutAH sutAH // BrP_220.76 //
kuryAn mAtAmahAnAM tu putrikAtanayas taTA /
dvyAmuzyAyaRasaMjYAs tu mAtAmahapitAmahAn // BrP_220.77 //
pUjayeyur yaTAnyAyaM SrAdDEr nEmittikEr api /
sarvABAve striyaH kuryuH svaBartFRAm amantrakam // BrP_220.78 //
tadaBAve ca nfpatiH kArayet tv akuwumbinAm /
tajjAtIyEr narEH samyag vAhAdyAH sakalAH kriyAH // BrP_220.79 //
sarvezAm eva varRAnAM bAnDavo nfpatir yataH /
etA vaH kaTitA viprA nityA nEmittikAs taTA // BrP_220.80 //
vakzye SrAdDASrayAm anyAM nityanEmittikAM kriyAm /
darSas tatra nimittaM tu vidyAd indukzayAnvitaH // BrP_220.81 //
nityas tu niyataH kAlas tasmin kuryAd yaToditam /
sapiRqIkaraRAd UrDvaM pitur yaH prapitAmahaH // BrP_220.82 //
sa tu lepaBujaM yAti praluptaH pitfpiRqataH /
tezAM hi yaS caturTo 'nyaH sa tu lepaBujo Bavet // BrP_220.83 //
so 'pi saMbanDato hInam upaBogaM prapadyate /
pitA pitAmahaS cEva taTEva prapitAmahaH // BrP_220.84 //
piRqasaMbanDino hy ete vijYeyAH puruzAs trayaH /
lepasaMbanDinaS cAnye pitAmahapitAmahAt // BrP_220.85 //
praBftyuktAs trayas tezAM yajamAnaS ca saptamaH /
ity eza muniBiH proktaH saMbanDaH sAptapOruzaH // BrP_220.86 //
yajamAnAt praBfty UrDvam anulepaBujas taTA /
tato 'nye pUrvajAH sarve ye cAnye narakOkasaH // BrP_220.87 //
ye 'pi tiryaktvam ApannA ye ca BUtAdisaMsTitAH /
tAn sarvAn yajamAno vE SrAdDaM kurvan yaTAviDi // BrP_220.88 //
sa samApyAyate viprA yena yena vadAmi tat /
annaprakiraRaM yat tu manuzyEH kriyate Buvi // BrP_220.89 //
tena tfptim upAyAnti ye piSAcatvam AgatAH /
yad ambu snAnavastrotTaM BUmO patati Bo dvijAH // BrP_220.90 //
tena ye tarutAM prAptAs tezAM tfptiH prajAyate /
yAs tu ganDAmbukaRikAH patanti DaraRItale // BrP_220.91 //
tABir ApyAyanaM tezAM devatvaM ye kule gatAH /
udDftezv aTa piRqezu yAS cAmbukaRikA Buvi // BrP_220.92 //
tABir ApyAyanaM tezAM ye tiryaktvaM kule gatAH /
ye cAdantAH kule bAlAH kriyAyogAd bahizkftAH // BrP_220.93 //
vipannAs tv anaDikArAH saMmArjitajalASinaH /
BuktvA cAcAmatAM yac ca yaj jalaM cANGriSOcajam // BrP_220.94 //
brAhmaRAnAM taTEvAnyat tena tfptiM prayAnti vE /
evaM yo yajamAnasya yaS ca tezAM dvijanmanAm // BrP_220.95 //
kaScij jalAnnavikzepaH Sucir ucCizwa eva vA /
tenAnnena kule tatra ye ca yonyantaraM gatAH // BrP_220.96 //
prayAnty ApyAyanaM viprAH samyak SrAdDakriyAvatAm /
anyAyopArjitEr arTEr yac CrAdDaM kriyate narEH // BrP_220.97 //
tfpyante te na cARqAla- pulkasAdyAsu yonizu /
evam ApyAyanaM viprA bahUnAm eva bAnDavEH // BrP_220.98 //
SrAdDaM kurvadBir atrAmbu- vikzepEH saMprajAyate /
tasmAc CrAdDaM naro BaktyA SAkenApi yaTAviDi // BrP_220.99 //
kurvIta kurvataH SrAdDaM kule kaScin na sIdati /
SrAdDaM deyaM tu viprezu saMyatezv agnihotrizu // BrP_220.100 //
avadAtezu vidvatsu Srotriyezu viSezataH /
triRAciketas trimaDus trisuparRaH zaqaNgavit // BrP_220.101 //
mAtApitfparaS cEva svasrIyaH sAmavedavit /
ftvikpurohitAcAryam upADyAyaM ca Bojayet // BrP_220.102 //
mAtulaH SvaSuraH SyAlaH saMbanDI droRapAWakaH /
maRqalabrAhmaRo yas tu purARArTaviSAradaH // BrP_220.103 //
akalpaH kalpasaMtuzwaH pratigrahavivarjitaH /
ete SrAdDe niyoktavyA brAhmaRAH paNktipAvanAH // BrP_220.104 //
nimantrayeta pUrvedyuH pUrvoktAn dvijasattamAn /
dEve niyoge pitrye ca tAMs taTEvopakalpayet // BrP_220.105 //
tES ca saMyamiBir BAvyaM yas tu SrAdDaM karizyati /
SrAdDaM dattvA ca BuktvA ca mETunaM yo 'DigacCati // BrP_220.106 //
pitaras tasya vE mAsaM tasmin retasi Serate /
gatvA ca yozitaM SrAdDe yo BuNkte yas tu gacCati // BrP_220.107 //
retomUtrakftAhArAs taM mAsaM pitaras tayoH /
tasmAt tv apraTamaM kAryaM prAjYenopanimantraRam // BrP_220.108 //
aprAptO taddine vApi varjyA yozitprasaNginaH /
BikzArTam AgatAMS cApi kAlena saMyatAn yatIn // BrP_220.109 //
Bojayet praRipAtAdyEH prasAdya yatamAnasaH /
yoginaS ca tadA SrAdDe BojanIyA vipaScitA // BrP_220.110 //
yogADArA hi pitaras tasmAt tAn pUjayet sadA /
brAhmaRAnAM sahasrARi eko yogI Baved yadi // BrP_220.111 //
yajamAnaM ca BoktFMS ca nOr ivAmBasi tArayet /
pitfgATA taTEvAtra gIyate brahmavAdiBiH // BrP_220.112 //
yA gItA pitfBiH pUrvam ElasyAsIn mahIpateH /
kadA naH saMtatAv agryaH kasyacid BavitA sutaH // BrP_220.113 //
yo yogiBuktaSezAn no Buvi piRqAn pradAsyati /
gayAyAm aTavA piRqaM KaqgamAMsaM taTA haviH // BrP_220.114 //
kAlaSAkaM tilAjyaM ca tfptaye kfsaraM ca naH /
vESvadevaM ca sOmyaM ca KaqgamAMsaM paraM haviH // BrP_220.115 //
vizARavarjaM Sirasa A pAdAd ASizAmahe /
dadyAc CrAdDaM trayodaSyAM maGAsu ca yaTAviDi // BrP_220.116 //
maDusarpiHsamAyuktaM pAyasaM dakziRAyane /
tasmAt saMpUjayed BaktyA svapitFn viDivan naraH // BrP_220.117 //
kAmAn aBIpsan sakalAn pApAd Atmavimocanam /
vasUn rudrAMs taTAdityAn nakzatragrahatArakAH // BrP_220.118 //
prIRayanti manuzyARAM pitaraH SrAdDatarpitAH /
AyuH prajAM DanaM vidyAM svargaM mokzaM suKAni ca // BrP_220.119 //
prayacCanti taTA rAjyaM pitaraH SrAdDatarpitAH /
taTAparAhRaH pUrvAhRAt pitFRAm atiricyate // BrP_220.120 //
saMpUjya svAgatenEtAn sadane 'ByAgatAn dvijAn /
pavitrapARir AcAntAn AsanezUpaveSayet // BrP_220.121 //
SrAdDaM kftvA viDAnena saMBojya ca dvijottamAn /
visarjayet priyARy uktvA praRipatya ca BaktitaH // BrP_220.122 //
AdvAram anugacCec ca AgacCed anumoditaH /
tato nityakriyAM kuryAd Bojayec ca taTAtiTIn // BrP_220.123 //
nityakriyAM pitFRAM ca kecid icCanti sattamAH /
na pitFRAM taTEvAnye SezaM pUrvavad Acaret // BrP_220.124 //
pfTaktvena vadanty anye kecit pUrvaM ca pUrvavat /
tatas tad annaM BuYjIta saha BftyAdiBir naraH // BrP_220.125 //
evaM kurvIta DarmajYaH SrAdDaM pitryaM samAhitaH /
yaTA ca vipramuKyAnAM paritozo 'BijAyate // BrP_220.126 //
idAnIM saMpravakzyAmi varjanIyAn dvijADamAn /
mitraDruk kunaKI klIbaH kzayI SuklI vaRikpaTaH // BrP_220.127 //
SyAvadanto 'Ta KalvAwaH kARo 'nDo baDiro jaqaH /
mUkaH paNguH kuRiH zaRQo duScarmA vyaNgakekarO // BrP_220.128 //
kuzWI raktekzaRaH kubjo vAmano vikawo 'lasaH /
mitraSatrur duzkulInaH paSupAlo nirAkftiH // BrP_220.129 //
parivittiH parivettA parivedanikAsutaH /
vfzalIpatis tatsutaS ca na Bavec CrAdDaBug dvijaH // BrP_220.130 //
vfzalIputrasaMskartA anUQo diDizUpatiH /
BftakADyApako yas tu BftakADyApitaS ca yaH // BrP_220.131 //
sUtakAnnopajIvI ca mfgayuH somavikrayI /
aBiSastas taTA stenaH patito vArdDuziH SaWaH // BrP_220.132 //
piSuno vedasaMtyAgI dAnAgnityAganizWuraH /
rAjYaH purohito Bftyo vidyAhIno 'Ta matsarI // BrP_220.133 //
vfdDadviq durDaraH krUro mUQo devalakas taTA /
nakzatrasUcakaS cEva parvakAraS ca garhitaH // BrP_220.134 //
ayAjyayAjakaH zaRQo garhitA ye ca ye 'DamAH /
na te SrAdDe niyoktavyA dfzwvAmI paNktidUzakAH // BrP_220.135 //
asatAM pragraho yatra satAM cEvAvamAnanA /
daRqo devakftas tatra sadyaH patati dAruRaH // BrP_220.136 //
hitvAgamaM suvihitaM bAliSaM yas tu Bojayet /
AdiDarmaM samutsfjya dAtA tatra vinaSyati // BrP_220.137 //
yas tv ASritaM dvijaM tyaktvA anyam AnIya Bojayet /
tanniHSvAsAgninirdagDas tatra dAtA vinaSyati // BrP_220.138 //
vastrABAve kriyA nAsti yajYA vedAs tapAMsi ca /
tasmAd vAsAMsi deyAni SrAdDakAle viSezataH // BrP_220.139 //
kOSeyaM kzOmakArpAsaM dukUlam ahataM taTA /
SrAdDe tv etAni yo dadyAt kAmAn Apnoti cottamAn // BrP_220.140 //
yaTA gozu praBUtAsu vatso vindati mAtaram /
taTAnnaM tatra viprARAM jantur yatrAvatizWate // BrP_220.141 //
nAmagotraM ca mantrAMS ca dattam annaM na yanti te /
api ye niDanaM prAptAs tfptis tAn upatizWate // BrP_220.142 //
devatAByaH pitfByaS ca mahAyogiBya eva ca /
namaH svAhAyE svaDAyE nityam eva Bavantv iti // BrP_220.143 //
AdyAvasAne SrAdDasya trir AvfttyA japet tadA /
piRqanirvapaRe vApi japed evaM samAhitaH // BrP_220.144 //
kzipram AyAnti pitaro rAkzasAH pradravanti ca /
prIyante trizu lokezu mantro 'yaM tArayaty uta // BrP_220.145 //
kzOmasUtraM navaM dadyAc CARaM kArpAsikaM taTA /
pattrorRaM pawwasUtraM ca kOSeyaM ca vivarjayet // BrP_220.146 //
varjayec cAdaSaM prAjYo yadyapy avyAhataM Bavet /
na prIRayanty aTEtAni dAtuS cApy anayo Bavet // BrP_220.147 //
na nivedyo Bavet piRqaH pitFRAM yas tu jIvati /
izwenAnnena BakzyeRa Bojayet taM yaTAviDi // BrP_220.148 //
piRqam agnO sadA dadyAd BogArTI satataM naraH /
patnyE dadyAt prajArTI ca maDyamaM mantrapUrvakam // BrP_220.149 //
uttamAM dyutim anvicCan piRqaM gozu prayacCati /
prajYAM cEva yaSaH kIrtim apsu cEva nivedayet // BrP_220.150 //
prArTayan dIrGam AyuS ca vAyaseByaH prayacCati /
kumAraSAlAm anvicCan kukkuweByaH prayacCati // BrP_220.151 //
eke viprAH punaH prAhuH piRqodDaraRam agrataH /
anujYAtas tu viprEs tEH kAmam udDriyatAm iti // BrP_220.152 //
tasmAc CrAdDaM taTA kAryaM yaToktam fziBiH purA /
anyaTA tu Baved dozaH pitFRAM nopatizWati // BrP_220.153 //
yavEr vrIhitilEr mAzEr goDUmES caRakEs taTA /
saMtarpayet pitFn mudgEH SyAmAkEH sarzapadravEH // BrP_220.154 //
nIvArEr hastiSyAmAkEH priyaNguBis taTArGayet /
prasAtikAM satUlikAM dadyAc CrAdDe vicakzaRaH // BrP_220.155 //
Amram AmrAtakaM bilvaM dAqimaM bIjapUrakam /
prAcInAmalakaM kzIraM nArikelaM parUzakam // BrP_220.156 //
nAraNgaM ca saKarjUraM drAkzAnIlakapitTakam /
pawolaM ca priyAlaM ca karkanDUbadarARi ca // BrP_220.157 //
vikaNkataM vatsakaM ca kastvArur vArakAn api /
etAni PalajAtAni SrAdDe deyAni yatnataH // BrP_220.158 //
guqaSarkaramatsyaRqI deyaM PARitamUrmuram /
gavyaM payo daDi GftaM tElaM ca tilasaMBavam // BrP_220.159 //
sEnDavaM sAgarotTaM ca lavaRaM sArasaM taTA /
nivedayec CucIn ganDAMS candanAgurukuNkumAn // BrP_220.160 //
kAlaSAkaM tandulIyaM vAstukaM mUlakaM taTA /
SAkam AraRyakaM cApi dadyAt puzpARy amUni ca // BrP_220.161 //
jAticampakaloDrAS ca mallikAbARabarbarI /
vfntASokAwarUzaM ca tulasI tilakaM taTA // BrP_220.162 //
pAvantIM SatapattrAM ca ganDaSePAlikAm api /
kubjakaM tagaraM cEva mfgam AraRyaketakIm // BrP_220.163 //
yUTikAm atimuktaM ca SrAdDayogyAni Bo dvijAH /
kamalaM kumudaM padmaM puRqarIkaM ca yatnataH // BrP_220.164 //
indIvaraM kokanadaM kahlAraM ca niyojayet /
kuzWaM mAMsI vAlakaM ca kukkuwI jAtipattrakam // BrP_220.165 //
nalikoSIramustaM ca granTiparRI ca sundarI /
punar apy evamAdIni ganDayogyAni cakzate // BrP_220.166 //
gugguluM candanaM cEva SrIvAsam aguruM taTA /
DUpAni pitfyogyAni fziguggulam eva ca // BrP_220.167 //
rAjamAzAMS ca caRakAn masUrAn koradUzakAn /
vipruzAn markawAMS cEva kodravAMS cEva varjayet // BrP_220.168 //
mAhizaM cAmaraM mArgam AvikEkaSaPodBavam /
strERam Ozwram AvikaM ca daDi kzIraM GftaM tyajet // BrP_220.169 //
tAlaM varuRakAkolO bahupattrArjunIPalam /
jambIraM raktabilvaM ca SAlasyApi PalaM tyajet // BrP_220.170 //
matsyasUkarakUrmAS ca gAvo varjyA viSezataH /
pUtikaM mfganABiM ca rocanAM padmacandanam // BrP_220.171 //
kAleyakaM tUgraganDaM turuzkaM cApi varjayet /
pAlaNkaM ca kumArIM ca kirAtaM piRqamUlakam // BrP_220.172 //
gfYjanaM cukrikAM cukraM varumAM canapattrikAm /
jIvaM ca SatapuzpAM ca nAlikAM ganDaSUkaram // BrP_220.173 //
halaBftyaM sarzapaM ca palARquM laSunaM tyajet /
mAnakandaM vizakandaM vajrakandaM gadAsTikam // BrP_220.174 //
puruzAlvaM sapiRqAluM SrAdDakarmaRi varjayet /
alAbuM tiktaparRAM ca kUzmARqaM kawukatrayam // BrP_220.175 //
vArtAkaM SivajAtaM ca lomaSAni vawAni ca /
kAlIyaM raktavARAM ca balAkA lakucaM taTA // BrP_220.176 //
SrAdDakarmaRi varjyAni viBItakaPalaM taTA /
AranAlaM ca SuktaM ca SIrRaM paryuzitaM taTA // BrP_220.177 //
nograganDaM ca dAtavyaM kovidArakaSigrukO /
atyamlaM picCilaM sUkzmaM yAtayAmaM ca sattamAH // BrP_220.178 //
na ca deyaM gatarasaM madyaganDaM ca yad Bavet /
hiNgUgraganDaM PaRiSaM BUnimbaM nimbarAjike // BrP_220.179 //
kustumburuM kaliNgotTaM varjayed amlavetasam /
dAqimaM mAgaDIM cEva nAgarArdrakatittiqIH // BrP_220.180 //
AmrAtakaM jIvakaM ca tumburuM ca niyojayet /
pAyasaM SAlmalImudgAn modakAdIMS ca BaktitaH // BrP_220.181 //
pAnakaM ca rasAlaM ca gokzIraM ca nivedayet /
yAni cAByavahAryARi svAdusnigDAni Bo dvijAH // BrP_220.182 //
IzadamlakawUny eva deyAni SrAdDakarmaRi /
atyamlaM cAtilavaRam atiriktakawUni ca // BrP_220.183 //
AsurARIha BojyAni tAny ato dUratas tyajet /
mfzwasnigDAni yAni syur IzatkawvamlakAni ca // BrP_220.184 //
svAdUni devaBojyAni tAni SrAdDe niyojayet /
CAgamAMsaM vArtikaM ca tEttiraM SaSakAmizam // BrP_220.185 //
SivAlAvakarAjIva- mAMsaM SrAdDe niyojayet /
vAGrIRasaM raktaSivaM lohaM Salkasamanvitam // BrP_220.186 //
siMhatuRqaM ca KaqgaM ca SrAdDe yojyaM taTocyate /
yad apy uktaM hi manunA rohitaM pratiyojayet // BrP_220.187 //
yoktavyaM havyakavyezu taTA na viprayojayet /
evam uktaM mayA viprA vArAheRAvalokitam // BrP_220.188 //
mayA nizidDaM BuYjAno rOravaM narakaM vrajet /
etAni ca nizidDAni vArAheRa tapoDanAH // BrP_220.189 //
aBakzyARi dvijAtInAM na deyAni pitfzv api /
rohitaM SUkaraM kUrmaM goDAhaMsaM ca varjayet // BrP_220.190 //
cakravAkaM ca madguM ca SalkahInAMS ca matsyakAn /
kuraraM ca nirasTiM ca vAsahAtaM ca kukkuwAn // BrP_220.191 //
kalaviNkamayUrAMS ca BAradvAjAMS ca SArNgakAn /
nakulolUkamArjArAMl lopAn anyAn sudurgrahAn // BrP_220.192 //
wiwwiBAn sArDajambUkAn vyAGra-fkzatarakzukAn /
etAn anyAMS ca saMduzwAn yo Bakzayati durmatiH // BrP_220.193 //
sa mahApApakArI tu rOravaM narakaM vrajet /
pitfzv etAMs tu yo dadyAt pApAtmA garhitAmizAn // BrP_220.194 //
sa svargasTAn api pitFn narake pAtayizyati /
kusumBaSAkaM jambIraM sigrukaM kovidArakam // BrP_220.195 //
piRyAkaM vipruzaM cEva masUraM gfYjanaM SaRam /
kodravaM kokilAkzaM ca cukraM kambukapadmakam // BrP_220.196 //
cakoraSyenamAMsaM ca vartulAlAbutAlinIm /
PalaM tAlatarURAM ca BuktyA narakam fcCati // BrP_220.197 //
dattvA pitfzu tEH sArDaM vrajet pUyavahaM naraH /
tasmAt sarvaprayatnena nAharet tu vicakzaRaH // BrP_220.198 //
nizidDAni varAheRa svayaM pitrarTam AdarAt /
varam evAtmamAMsasya BakzaRaM munayaH kftam // BrP_220.199 //
na tv eva hi nizidDAnAm AdAnaM puMBir AdarAt /
ajYAnAd vA pramAdAd vA sakfd etAni ca dvijAH // BrP_220.200 //
BakzitAni nizidDAni prAyaScittaM tataS caret /
PalamUladaDikzIra- takragomUtrayAvakEH // BrP_220.201 //
BojyAnnaBojyasaMBukte pratyekaM dinasaptakam /
evaM nizidDAcaraRe kfte sakfd api dvijEH // BrP_220.202 //
SudDiM neyaM SarIraM tu vizRuBaktEr viSezataH /
nizidDaM varjayed dravyaM yaToktaM ca dvijottamAH // BrP_220.203 //
samAhftya tataH SrAdDaM kartavyaM nijaSaktitaH /
evaM viDAnataH SrAdDaM kftvA svaviBavocitam /
AbrahmastambaparyantaM jagat prIRAti mAnavaH // BrP_220.204 //
{munaya UcuH: }
pitA jIvati yasyATa mftO dvO pitarO pituH /
kaTaM SrAdDaM hi kartavyam etad vistaraSo vada // BrP_220.205 //
{vyAsa uvAca: }
yasmE dadyAt pitA SrAdDaM tasmE dadyAt sutaH svayam /
evaM na hIyate Darmo lOkiko vEdikas taTA // BrP_220.206 //
{munaya UcuH: }
mftaH pitA jIvati ca yasya brahman pitAmahaH /
sa hi SrAdDaM kaTaM kuryAd etat tvaM vaktum arhasi // BrP_220.207 //
{vyAsa uvAca: }
pituH piRqaM pradadyAc ca Bojayec ca pitAmaham /
prapitAmahasya piRqaM vE hy ayaM SAstrezu nirRayaH // BrP_220.208 //
mftezu piRqaM dAtavyaM jIvantaM cApi Bojayet /
sapiRqIkaraRaM nAsti na ca pArvaRam izyate // BrP_220.209 //
AcAram Acared yas tu pitfmeDASritaM naraH /
AyuzA DanaputrES ca varDaty ASu na saMSayaH // BrP_220.210 //
pitfmeDADyAyam imaM SrAdDakAlezu yaH paWet /
tad annam asya pitaro 'Snanti ca triyugaM dvijAH // BrP_220.211 //
evaM mayoktaH pitfmeDakalpaH BrP_220.212a
pApApahaH puRyavivarDanaS ca BrP_220.212b
Srotavya eza prayatEr narES ca BrP_220.212c
SrAdDezu cEvApy anukIrtayeta BrP_220.212d
{vyAsa uvAca: }
evaM samyag gfhasTena devatAH pitaras taTA /
saMpUjyA havyakavyAByAm annenAtiTibAnDavAH // BrP_221.1 //
BUtAni BftyAH sakalAH paSupakzipipIlikAH /
Bikzavo yAcamAnAS ca ye cAnye pAnTakA gfhe // BrP_221.2 //
sadAcAraratA viprAH sADunA gfhameDinA /
pApaM BuNkte samullaNGya nityanEmittikIH kriyAH // BrP_221.3 //
{munaya UcuH: }
kaTitaM BavatA vipra nityanEmittikaM ca yat /
nityaM nEmittikaM kAmyaM triviDaM karma pOruzam // BrP_221.4 //
sadAcAraM mune Srotum icCAmo vadatas tava /
yaM kurvan suKam Apnoti paratreha ca mAnavaH // BrP_221.5 //
{vyAsa uvAca: }
gfhasTena sadA kAryam AcAraparirakzaRam /
na hy AcAravihInasya Badram atra paratra vA // BrP_221.6 //
yajYadAnatapAMsIha puruzasya na BUtaye /
Bavanti yaH sadAcAraM samullaNGya pravartate // BrP_221.7 //
durAcAro hi puruzo nehAyur vindate mahat /
kAryo DarmaH sadAcAra AcArasyEva lakzaRam // BrP_221.8 //
tasya svarUpaM vakzyAmi sadAcArasya Bo dvijAH /
AtmanEkamanA BUtvA taTEva paripAlayet // BrP_221.9 //
trivargasADane yatnaH kartavyo gfhameDinA /
tatsaMsidDO gfhasTasya sidDir atra paratra ca // BrP_221.10 //
pAdenApy asya pAratryaM kuryAc CreyaH svam AtmavAn /
arDena cAtmaBaraRaM nityanEmittikAni ca // BrP_221.11 //
pAdenEva taTApy asya mUlaBUtaM vivarDayet /
evam Acarato viprA arTaH sAPalyam fcCati // BrP_221.12 //
tadvat pApanizeDArTaM DarmaH kAryo vipaScitA /
paratrArTas taTEvAnyaH kAryo 'trEva PalapradaH // BrP_221.13 //
pratyavAyaBayAt kAmas taTAnyaS cAviroDavAn /
dviDA kAmo 'pi racitas trivargAyAviroDakft // BrP_221.14 //
parasparAnubanDAMS ca sarvAn etAn vicintayet /
viparItAnubanDAMS ca buDyaDvaM tAn dvijottamAH // BrP_221.15 //
Darmo DarmAnubanDArTo Darmo nAtmArTapIqakaH /
uBAByAM ca dviDA kAmaM tena tO ca dviDA punaH // BrP_221.16 //
brAhme muhUrte buDyeta DarmArTAv anucintayet /
samutTAya taTAcamya prasnAto niyataH SuciH // BrP_221.17 //
pUrvAM saMDyAM sanakzatrAM paScimAM sadivAkarAm /
upAsIta yaTAnyAyaM nEnAM jahyAd anApadi // BrP_221.18 //
asatpralApam anftaM vAkpAruzyaM ca varjayet /
asacCAstram asadvAdam asatsevAM ca vE dvijAH // BrP_221.19 //
sAyaMprAtas taTA homaM kurvIta niyatAtmavAn /
nodayAstamane cEvam udIkzeta vivasvataH // BrP_221.20 //
keSaprasADanAdarSa- dantaDAvanam aYjanam /
pUrvAhRa eva kAryARi devatAnAM ca tarpaRam // BrP_221.21 //
grAmAvasaTatIrTAnAM kzetrARAM cEva vartmani /
na viRmUtram anuzWeyaM na ca kfzwe na govraje // BrP_221.22 //
nagnAM parastriyaM nekzen na paSyed AtmanaH Sakft /
udakyAdarSanasparSam evaM saMBAzaRaM taTA // BrP_221.23 //
nApsu mUtraM purIzaM vA mETunaM vA samAcaret /
nADitizWec CakfnmUtre keSaBasmasapAlikAH // BrP_221.24 //
tuzANgAraviSIrRAni rajjuvastrAdikAni ca /
nADitizWet taTA prAjYaH paTi vastrARi vA Buvi // BrP_221.25 //
pitfdevamanuzyARAM BUtAnAM ca taTArcanam /
kftvA viBavataH paScAd gfhasTo Boktum arhati // BrP_221.26 //
prANmuKodaNmuKo vApi svAcAnto vAgyataH SuciH /
BuYjIta cAnnaM taccitto hy antarjAnuH sadA naraH // BrP_221.27 //
upaGAtam fte dozAn nAnnasyodIrayed buDaH /
pratyakzalavaRaM varjyam annam ucCizwam eva ca // BrP_221.28 //
na gacCan na ca tizWan vE viRmUtrotsargam AtmavAn /
kurvIta cEvam ucCizwaM na kiMcid api Bakzayet // BrP_221.29 //
ucCizwo nAlapet kiMcit svADyAyaM ca vivarjayet /
na paSyec ca raviM cenduM nakzatrARi ca kAmataH // BrP_221.30 //
BinnAsanaM ca SayyAM ca BAjanaM ca vivarjayet /
gurURAm AsanaM deyam aByutTAnAdisatkftam // BrP_221.31 //
anukUlaM taTAlApam aBikurvIta budDimAn /
tatrAnugamanaM kuryAt pratikUlaM na saMcaret // BrP_221.32 //
nEkavastraS ca BuYjIta na kuryAd devatArcanam /
nAvAhayed dvijAn agnO homaM kurvIta budDimAn // BrP_221.33 //
na snAyIta naro nagno na SayIta kadAcana /
na pARiByAm uBAByAM tu kaRqUyeta Siras taTA // BrP_221.34 //
na cABIkzRaM SiraHsnAnaM kAryaM nizkAraRaM buDEH /
SiraHsnAtaS ca tElena nANgaM kiMcid upaspfSet // BrP_221.35 //
anaDyAyezu sarvezu svADyAyaM ca vivarjayet /
brAhmaRAnalagosUryAn nAvamanyet kadAcana // BrP_221.36 //
udaNmuKo divA rAtrAv utsargaM dakziRAmuKaH /
AbADAsu yaTAkAmaM kuryAn mUtrapurIzayoH // BrP_221.37 //
duzkftaM na guror brUyAt krudDaM cEnaM prasAdayet /
parivAdaM na SfRuyAd anyezAm api kurvatAm // BrP_221.38 //
panTA deyo brAhmaRAnAM rAjYo duHKAturasya ca /
vidyADikasya garBiRyA rogArtasya mahIyataH // BrP_221.39 //
mUkAnDabaDirARAM ca mattasyonmattakasya ca /
devAlayaM cEdyataruM taTEva ca catuzpaTam // BrP_221.40 //
vidyADikaM guruM cEva buDaH kuryAt pradakziRam /
upAnadvastramAlyAdi Dftam anyEr na DArayet // BrP_221.41 //
caturdaSyAM taTAzwamyAM paYcadaSyAM ca parvasu /
tElAByaNgaM taTA BogaM yozitaS ca vivarjayet // BrP_221.42 //
notkziptabAhujaNGaS ca prAjYas tizWet kadAcana /
na cApi vikzipet pAdO pAdaM pAdena nAkramet // BrP_221.43 //
puMScalyAH kftakAryasya bAlasya patitasya ca /
marmABiGAtam AkroSaM pESunyaM ca vivarjayet // BrP_221.44 //
damBABimAnaM tEkzRyaM ca na kurvIta vicakzaRaH /
mUrKonmattavyasanino virUpAn api vA taTA // BrP_221.45 //
nyUnANgAMS cADanAMS cEva nopahAsena dUzayet /
parasya daRqaM nodyacCec CikzArTaM SizyaputrayoH // BrP_221.46 //
tadvan nopaviSet prAjYaH pAdenAkfzya cAsanam /
saMyAvaM kfSaraM mAMsaM nAtmArTam upasADayet // BrP_221.47 //
sAyaM prAtaS ca BoktavyaM kftvA cAtiTipUjanam /
prANmuKodaNmuKo vApi vAgyato dantaDAvanam // BrP_221.48 //
kurvIta satataM viprA varjayed varjyavIruDam /
nodakSirAH svapej jAtu na ca pratyakSirA naraH // BrP_221.49 //
Siras tv AgastyAm ADAya SayItATa puraMdarIm /
na tu ganDavatIzv apsu SayIta na taTozasi // BrP_221.50 //
uparAge paraM snAnam fte dinam udAhftam /
apamfjyAn na vastrAntEr gAtrARy ambarapARiBiH // BrP_221.51 //
na cAvaDUnayet keSAn vAsasI na ca nirDunet /
anulepanam AdadyAn nAsnAtaH karhicid buDaH // BrP_221.52 //
na cApi raktavAsAH syAc citrAsitaDaro 'pi vA /
na ca kuryAd viparyAsaM vAsasor nApi BUzayoH // BrP_221.53 //
varjyaM ca vidaSaM vastram atyantopahataM ca yat /
kIwakeSAvapannaM ca taTA SvaBir avekzitam // BrP_221.54 //
avalIQaM SunA cEva sArodDaraRadUzitam /
pfzWamAMsaM vfTAmAMsaM varjyamAMsaM ca varjayet // BrP_221.55 //
na Bakzayec ca satataM pratyakzaM lavaRaM naraH /
varjyaM cirozitaM viprAH SuzkaM paryuzitaM ca yat // BrP_221.56 //
pizwaSAkekzupayasAM vikArA dvijasattamAH /
taTA mAMsavikArAS ca nEva varjyAS cirozitAH // BrP_221.57 //
udayAstamane BAnoH SayanaM ca vivarjayet /
nAsnAto nEva saMvizwo na cEvAnyamanA naraH // BrP_221.58 //
na cEva Sayane norvyAm upavizwo na Sabdakft /
prezyARAm apradAyATa na BuYjIta kadAcana // BrP_221.59 //
BuYjIta puruzaH snAtaH sAyaMprAtar yaTAviDi /
paradArA na gantavyAH puruzeRa vipaScitA // BrP_221.60 //
izwApUrtAyuzAM hantrI paradAragatir nfRAm /
nahIdfSam anAyuzyaM loke kiMcana vidyate // BrP_221.61 //
yAdfSaM puruzasyeha paradArABimarSanam /
devAgnipitfkAryARi taTA gurvaBivAdanam // BrP_221.62 //
kurvIta samyag Acamya tadvad annaBujikriyAm /
aPenaSabdaganDABir adBir acCABir AdarAt // BrP_221.63 //
AcAmec cEva tadvac ca prANmuKodaNmuKo 'pi vA /
antarjalAd AvasaTAd valmIkAn mUzikAsTalAt // BrP_221.64 //
kftaSOcAvaSizwAS ca varjayet paYca vE mfdaH /
prakzAlya hastO pAdO ca samaByukzya samAhitaH // BrP_221.65 //
antarjAnus taTAcAmet triS catur vApi vE naraH /
parimfjya dvir Avartya KAni mUrDAnam eva ca // BrP_221.66 //
samyag Acamya toyena kriyAM kurvIta vE SuciH /
kzute 'valIQe vAte ca taTA nizWIvanAdizu // BrP_221.67 //
kuryAd AcamanaM sparSe vAspfzwasyArkadarSanam /
kurvItAlamBanaM cApi dakziRaSravaRasya ca // BrP_221.68 //
yaTAviBavato hy etat pUrvABAve tataH param /
na vidyamAne pUrvokta uttaraprAptir izyate // BrP_221.69 //
na kuryAd dantasaMGarzaM nAtmano dehatAqanam /
svApe 'Dvani taTA BuYjan svADyAyaM ca vivarjayet // BrP_221.70 //
saMDyAyAM mETunaM cApi taTA prasTAnam eva ca /
taTAparAhRe kurvIta SradDayA pitftarpaRam // BrP_221.71 //
SiraHsnAnaM ca kurvIta dEvaM pitryam aTApi ca /
prANmuKodaNmuKo vApi SmaSrukarma ca kArayet // BrP_221.72 //
vyaNginIM varjayet kanyAM kulajAM vApy arogiRIm /
udvahet pitfmAtroS ca saptamIM paYcamIM taTA // BrP_221.73 //
rakzed dArAMs tyajed IrzyAM taTAhni svapnamETune /
paropatApakaM karma jantupIqAM ca sarvadA // BrP_221.74 //
udakyA sarvavarRAnAM varjyA rAtricatuzwayam /
strIjanmaparihArArTaM paYcamIM cApi varjayet // BrP_221.75 //
tataH zazWyAM vrajed rAtryAM jyezWayugmAsu rAtrizu /
yugmAsu putrA jAyante striyo 'yugmAsu rAtrizu // BrP_221.76 //
viDarmiRo vE parvAdO saMDyAkAlezu zaRQakAH /
kzurakarmaRi riktAM vE varjayIta vicakzaRaH // BrP_221.77 //
bruvatAm avinItAnAM na SrotavyaM kadAcana /
na cotkfzwAsanaM deyam anutkfzwasya cAdarAt // BrP_221.78 //
kzurakarmaRi cAnte ca strIsaMBoge ca Bo dvijAH /
snAyIta cElavAn prAjYaH kawaBUmim upetya ca // BrP_221.79 //
devavedadvijAtInAM sADusatyamahAtmanAm /
guroH pativratAnAM ca brahmayajYatapasvinAm // BrP_221.80 //
parivAdaM na kurvIta parihAsaM ca Bo dvijAH /
DavalAmbarasaMvItaH sitapuzpaviBUzitaH // BrP_221.81 //
sadA mANgalyavezaH syAn na vAmANgalyavAn Bavet /
nodDatonmattamUQES ca nAvinItES ca paRqitaH // BrP_221.82 //
gacCen mEtrIm aSIlena na vayojAtidUzitEH /
na cAtivyayaSIlES ca puruzEr nEva vEriBiH // BrP_221.83 //
kAryAkzamEr ninditEr na na cEva viwasaNgiBiH /
nisvEr na vAdEkaparEr narES cAnyEs taTADamEH // BrP_221.84 //
suhfddIkzitaBUpAla- snAtakaSvaSurEH saha /
uttizWed viBavAc cEnAn arcayed gfham AgatAn // BrP_221.85 //
yaTAviBavato viprAH pratisaMvatsarozitAn /
samyag gfhe 'rcanaM kftvA yaTAsTAnam anukramAt // BrP_221.86 //
saMpUjayet taTA vahnO pradadyAc cAhutIH kramAt /
praTamAM brahmaRe dadyAt prajAnAM pataye tataH // BrP_221.87 //
tftIyAM cEva gfhyeByaH kaSyapAya taTAparAm /
tato 'numataye dadyAd dadyAd bahubaliM tataH // BrP_221.88 //
pUrvaM KyAtA mayA yA tu nityakramaviDO kriyA /
vESvadevaM tataH kuryAd vadata SfRuta dvijAH // BrP_221.89 //
yaTAsTAnaviBAgaM tu devAn uddiSya vE pfTak /
parjanyApoDaritrIRAM dadyAt tu maRike trayam // BrP_221.90 //
vAyave ca pratidiSaM digByaH prAcyAdizu kramAt /
brahmaRe cAntarikzAya sUryAya ca yaTAkramAt // BrP_221.91 //
viSveByaS cEva deveByo viSvaBUteBya eva ca /
uzase BUtapataye dadyAd vottarataH SuciH // BrP_221.92 //
svaDA ca nama ity uktvA pitfByaS cEva dakziRe /
kftvApasavyaM vAyavyAM yakzmEtat tEti saMvadan // BrP_221.93 //
annAvaSezamiSraM vE toyaM dadyAd yaTAviDi /
devAnAM ca tataH kuryAd brAhmaRAnAM namaskriyAm // BrP_221.94 //
aNguzWottarato reKA pARer yA dakziRasya ca /
etad brAhmam iti KyAtaM tIrTam AcamanAya vE // BrP_221.95 //
tarjanyaNguzWayor antaH pitryaM tIrTam udAhftam /
pitFRAM tena toyAni dadyAn nAndImuKAd fte // BrP_221.96 //
aNgulyagre taTA dEvaM tena divyakriyAviDiH /
tIrTaM kanizWikAmUle kAyaM tatra prajApateH // BrP_221.97 //
evam eBiH sadA tIrTEr viDAnaM pitfBiH saha /
sadA kAryARi kurvIta nAnyatIrTaH kadAcana // BrP_221.98 //
brAhmeRAcamanaM SastaM pEtryaM pitryeRa sarvadA /
devatIrTena devAnAM prAjApatyaM jitena ca // BrP_221.99 //
nAndImuKAnAM kurvIta prAjYaH piRqodakakriyAm /
prAjApatyena tIrTena yac ca kiMcit prajApateH // BrP_221.100 //
yugapaj jalam agniM ca biBfyAn na vicakzaRaH /
gurudevapitFn viprAn na ca pAdO prasArayet // BrP_221.101 //
nAcakzIta DayantIM gAM jalaM nAYjalinA pibet /
SOcakAlezu sarvezu guruzv alpezu vA punaH /
na vilambeta meDAvI na muKenAnalaM Damet // BrP_221.102 //
tatra viprA na vastavyaM yatra nAsti catuzwayam /
fRapradAtA vEdyaS ca SrotriyaH sajalA nadI // BrP_221.103 //
jitaBftyo nfpo yatra balavAn DarmatatparaH /
tatra nityaM vaset prAjYaH kutaH kunfpatO suKam // BrP_221.104 //
pOrAH susaMhatA yatra satataM nyAyavartinaH /
SAntAmatsariRo lokAs tatra vAsaH suKodayaH // BrP_221.105 //
yasmin kfzIvalA rAzwre prAyaSo nAtimAninaH /
yatrOzaDAny aSezARi vaset tatra vicakzaRaH // BrP_221.106 //
tatra viprA na vastavyaM yatrEtat tritayaM sadA /
jigIzuH pUrvavEraS ca janaS ca satatotsavaH // BrP_221.107 //
vasen nityaM suSIlezu sahacArizu paRqitaH /
yatrApraDfzyo nfpatir yatra sasyapradA mahI // BrP_221.108 //
ity etat kaTitaM viprA mayA vo hitakAmyayA /
ataHparaM pravakzyAmi BakzyaBojyaviDikriyAm // BrP_221.109 //
Bojyam annaM paryuzitaM snehAktaM cirasaMBftam /
asnehA api goDUma- yavagorasavikriyAH // BrP_221.110 //
SaSakaH kacCapo goDA SvAvin matsyo 'Ta SalyakaH /
BakzyAS cEte taTA varjyO grAmaSUkarakukkuwO // BrP_221.111 //
pitfdevAdiSezaM ca SrAdDe brAhmaRakAmyayA /
prokzitaM cOzaDArTaM ca KAdan mAMsaM na duzyati // BrP_221.112 //
SaNKASmasvarRarUpyARAM rajjUnAm aTa vAsasAm /
SAkamUlaPalAnAM ca taTA vidalacarmaRAm // BrP_221.113 //
maRivastrapravAlAnAM taTA muktAPalasya ca /
pAtrARAM camasAnAM ca ambunA SOcam izyate // BrP_221.114 //
taTASmakAnAM toyena aSmasaMGarzaRena ca /
sasnehAnAM ca pAtrARAM SudDir uzRena vAriRA // BrP_221.115 //
SUrpARAm ajinAnAM ca muSalolUKalasya ca /
saMhatAnAM ca vastrARAM prokzaRAt saMcayasya ca // BrP_221.116 //
valkalAnAm aSezARAm ambumfcCOcam izyate /
AvikAnAM samastAnAM keSAnAM cEvam izyate // BrP_221.117 //
sidDArTakAnAM kalkena tilakalkena vA punaH /
SoDanaM cEva Bavati upaGAtavatAM sadA // BrP_221.118 //
taTA kArpAsikAnAM ca SudDiH syAj jalaBasmanA /
dArudantAsTiSfNgARAM takzaRAc CudDir izyate // BrP_221.119 //
punaH pAkena BARqAnAM pArTivAnAm ameDyatA /
SudDaM BEkzyaM kAruhastaH paRyaM yozinmuKaM taTA // BrP_221.120 //
raTyAgamanavijYAnaM dAsavargeRa saMskftam /
prAkpraSastaM cirAtItam anekAntaritaM laGu // BrP_221.121 //
antaH praBUtaM bAlaM ca vfdDAntaravicezwitam /
karmAntAgAraSAlAS ca stanadvayaM Suci striyAH // BrP_221.122 //
SucayaS ca taTEvApaH sravantyo ganDavarjitAH /
BUmir viSuDyate kAlAd dAhamArjanagokulEH // BrP_221.123 //
lepAd ulleKanAt sekAd veSma saMmArjanAdinA /
keSakIwAvapanne ca goGrAte makzikAnvite // BrP_221.124 //
mfdambu Basma cApy anne prakzeptavyaM viSudDaye /
OdumbarARAm amlena vAriRA trapusIsayoH // BrP_221.125 //
BasmAmbuBiS ca kAMsyAnAM SudDiH plAvo dravasya ca /
ameDyAktasya mfttoyEr ganDApaharaRena ca // BrP_221.126 //
anyezAM cEva dravyARAM varRaganDAMS ca hArayet /
Suci mAMsaM tu cARqAla- kravyAdEr vinipAtitam // BrP_221.127 //
raTyAgataM ca tElAdi Suci gotfptidaM payaH /
rajo 'gnir aSvagoCAyA raSmayaH pavano mahI // BrP_221.128 //
vipluzo makzikAdyAS ca duzwasaNgAd adoziRaH /
ajASvaM muKato meDyaM na gor vatsasya cAnanam // BrP_221.129 //
mAtuH prasravaRe meDyaM SakuniH PalapAtane /
AsanaM SayanaM yAnaM tawO nadyAs tfRAni ca // BrP_221.130 //
somasUryAMSupavanEH SuDyante tAni paRyavat /
raTyApasarpaRe snAne kzutpAnAnAM ca karmasu // BrP_221.131 //
AcAmeta yaTAnyAyaM vAsasaH pariDApane /
spfzwAnAm aTa saMsparSEr dviraTyAkardamAmBasi // BrP_221.132 //
pakvezwakacitAnAM ca meDyatA vAyusaMSrayAt /
praBUtopahatAd annAd agram udDftya saMtyajet // BrP_221.133 //
Sezasya prokzaRaM kuryAd AcamyAdBis taTA mfdA /
upavAsas trirAtraM tu duzwaBaktASino Bavet // BrP_221.134 //
ajYAne jYAnapUrve tu taddozopaSame na tu /
udakyAM vAvalagnAM ca sUtikAntyAvasAyinaH // BrP_221.135 //
spfzwvA snAyIta SOcArTaM taTEva mftahAriRaH /
nAraM spfzwvAsTi sasnehaM snAtvA vipro viSuDyati // BrP_221.136 //
AcamyEva tu niHsnehaM gAm AlaByArkam Ikzya vA /
na laNGayet taTEvATa zWIvanodvartanAni ca // BrP_221.137 //
gfhAd ucCizwaviRmUtraM pAdAmBas tat kziped bahiH /
paYcapiRqAn anudDftya na snAyAt paravAriRi // BrP_221.138 //
snAyIta devaKAtezu gaNgAhradasaritsu ca /
nodyAnAdO vikAlezu prAjYas tizWet kadAcana // BrP_221.139 //
nAlapej janavidvizwAn vIrahInAs taTA striyaH /
devatApitfsacCAstra- yajvisaMnyAsinindakEH // BrP_221.140 //
kftvA tu sparSanAlApaM SuDyaty arkAvalokanAt /
avalokya taTodakyAM saMnyastaM patitaM Savam // BrP_221.141 //
viDarmisUtikAzaRQa- vivastrAntyAvasAyinaH /
mftaniryAtakAMS cEva paradAraratAS ca ye // BrP_221.142 //
etad eva hi kartavyaM prAjYEH SoDanam AtmanaH /
aBojyaBikzupAKaRqa- mArjAraKarakukkuwAn // BrP_221.143 //
patitApavidDacARqAla- mftAhArAMS ca Darmavit /
saMspfSya SuDyate snAnAd udakyAgrAmaSUkarO // BrP_221.144 //
tadvac ca sUtikASOca- dUzitO puruzAv api /
yasya cAnudinaM hAnir gfhe nityasya karmaRaH // BrP_221.145 //
yaS ca brAhmaRasaMtyaktaH kilbizASI narADamaH /
nityasya karmaRo hAniM na kurvIta kadAcana // BrP_221.146 //
tasya tv akaraRaM vakzye kevalaM mftajanmasu /
daSAhaM brAhmaRas tizWed dAnahomavivarjitaH // BrP_221.147 //
kzatriyo dvAdaSAhaM ca vESyo mAsArDam eva ca /
SUdraS ca mAsam AsIta nijakarmavivarjitaH // BrP_221.148 //
tataH paraM nijaM karma kuryuH sarve yaTocitam /
pretAya salilaM deyaM bahir gatvA tu gotrakEH // BrP_221.149 //
praTame 'hni caturTe ca saptame navame taTA /
tasyAsTisaMcayaH kAryaS caturTe 'hani gotrakEH // BrP_221.150 //
UrDvaM saMcayanAt tezAm aNgasparSo viDIyate /
gotrakEs tu kriyAH sarvAH kAryAH saMcayanAt param // BrP_221.151 //
sparSa eva sapiRqAnAM mftAhani taToBayoH /
anvarTam icCayA Sastra- rajjubanDanavahnizu // BrP_221.152 //
vizapratApAdimfte prAyAnASakayor api /
bAle deSAntarasTe ca taTA pravrajite mfte // BrP_221.153 //
sadyaH SOcaM manuzyARAM tryaham uktam aSOcakam /
sapiRqAnAM sapiRqas tu mfte 'nyasmin mfto yadi // BrP_221.154 //
pUrvaSOcaM samAKyAtaM kAryAs tatra dinakriyAH /
eza eva viDir dfzwo janmany api hi sUtake // BrP_221.155 //
sapiRqAnAM sapiRqezu yaTAvat sodakezu ca /
putre jAte pituH snAnaM sacElasya viDIyate // BrP_221.156 //
tatrApi yadi vAnyasminn anuyAtas tataH param /
tatrApi SudDir uditA pUrvajanmavato dinEH // BrP_221.157 //
daSadvAdaSamAsArDa- mAsasaMKyEr dinEr gatEH /
svAH svAH karmakriyAH kuryuH sarve varRA yaTAviDi // BrP_221.158 //
pretam uddiSya kartavyam ekoddizwam ataH param /
dAnAni cEva deyAni brAhmaReByo manIziBiH // BrP_221.159 //
yad yad izwatamaM loke yac cAsya dayitaM gfhe /
tat tad guRavate deyaM tad evAkzayam icCatA // BrP_221.160 //
pUrREs tu divasEH spfzwvA salilaM vAhanAyuDEH /
dattapretodapiRqAS ca sarve varRAH kftakriyAH // BrP_221.161 //
kuryuH samagrAH SucinaH paratreha ca BUtaye /
aDyetavyA trayI nityaM BavitavyaM vipaScitA // BrP_221.162 //
Darmato Danam AhAryaM yazwavyaM cApi yatnataH /
yena prakupito nAtmA jugupsAm eti Bo dvijAH // BrP_221.163 //
tat kartavyam aSaNkena yan na gopyaM mahAjanEH /
evam Acarato viprAH puruzasya gfhe sataH // BrP_221.164 //
DarmArTakAmaM saMprApya paratreha ca SoBanam /
idaM rahasyam AyuzyaM DanyaM budDivivarDanam // BrP_221.165 //
sarvapApaharaM puRyaM SrIpuzwyArogyadaM Sivam /
yaSaHkIrtipradaM nFRAM tejobalavivarDanam // BrP_221.166 //
anuzWeyaM sadA puMBiH svargasADanam uttamam /
brAhmaREH kzatriyEr vESyEH SUdrES ca munisattamAH // BrP_221.167 //
jYAtavyaM suprayatnena samyak SreyoBikANkziBiH /
jYAtvEva yaH sadA kAlam anuzWAnaM karoti vE // BrP_221.168 //
sarvapApavinirmuktaH svargaloke mahIyate /
sArAt sArataraM cedam AKyAtaM dvijasattamAH // BrP_221.169 //
SrutismftyuditaM DarmaM na deyaM yasya kasyacit /
na nAstikAya dAtavyaM na duzwamataye dvijAH /
na dAmBikAya mUrKAya na kutarkapralApine // BrP_221.170 //
{munaya UcuH: }
Srotum icCAmahe brahman varRaDarmAn viSezataH /
caturASramaDarmAMS ca dvijavarya bravIhi tAn // BrP_222.1 //
{vyAsa uvAca: }
brAhmaRakzatriyaviSAM SUdrARAM ca yaTAkramam /
SfRuDvaM saMyatA BUtvA varRaDarmAn mayoditAn // BrP_222.2 //
dAnadayAtapodeva- yajYasvADyAyatatparaH /
nityodakI Baved vipraH kuryAc cAgniparigraham // BrP_222.3 //
vfttyarTaM yAjayet tv anyAn dvijAn aDyApayet taTA /
kuryAt pratigrahAdAnaM yajYArTaM jYAnato dvijAH // BrP_222.4 //
sarvalokahitaM kuryAn nAhitaM kasyacid dvijAH /
mEtrI samastasattvezu brAhmaRasyottamaM Danam // BrP_222.5 //
gavi ratne ca pArakye samabudDir Baved dvijAH /
ftAv aBigamaH patnyAM Sasyate vAsya Bo dvijAH // BrP_222.6 //
dAnAni dadyAd icCAto dvijeByaH kzatriyo 'pi hi /
yajec ca viviDEr yajYEr aDIyIta ca Bo dvijAH // BrP_222.7 //
SastrAjIvo mahIrakzA pravarA tasya jIvikA /
tasyApi praTame kalpe pfTivIparipAlanam // BrP_222.8 //
DaritrIpAlanenEva kftakftyA narADipAH /
Bavanti nfpate rakzA yato yajYAdikarmaRAm // BrP_222.9 //
duzwAnAM SAsanAd rAjA SizwAnAM paripAlanAt /
prApnoty aBimatAMl lokAn varRasaMsTApako nfpaH // BrP_222.10 //
pASupAlyaM vaRijyAM ca kfziM ca munisattamAH /
vESyAya jIvikAM brahmA dadO lokapitAmahaH // BrP_222.11 //
tasyApy aDyayanaM yajYo dAnaM DarmaS ca Sasyate /
nityanEmittikAdInAm anuzWAnaM ca karmaRAm // BrP_222.12 //
dvijAtisaMSrayaM karma tadarTaM tena pozaRam /
krayavikrayajEr vApi DanEH kAruBavEs tu vA // BrP_222.13 //
dAnaM dadyAc ca SUdro 'pi pAkayajYEr yajeta ca /
pitryAdikaM ca vE sarvaM SUdraH kurvIta tena vE // BrP_222.14 //
BftyAdiBaraRArTAya sarvezAM ca parigrahAH /
ftukAlABigamanaM svadArezu dvijottamAH // BrP_222.15 //
dayA samastaBUtezu titikzA nABimAnitA /
satyaM SOcam anAyAso maNgalaM priyavAditA // BrP_222.16 //
mEtrI cEvAspfhA tadvad akArpaRyaM dvijottamAH /
anasUyA ca sAmAnyA varRAnAM kaTitA guRAH // BrP_222.17 //
ASramARAM ca sarvezAm ete sAmAnyalakzaRAH /
guRAs taTopaDarmAS ca viprAdInAm ime dvijAH // BrP_222.18 //
kzAtraM karma dvijasyoktaM vESyakarma taTApadi /
rAjanyasya ca vESyoktaM SUdrakarmARi cEtayoH // BrP_222.19 //
sasAmarTye sati tyAjyam uBAByAm api ca dvijAH /
tad evApadi kartavyaM na kuryAt karmasaMkaram // BrP_222.20 //
ity ete kaTitA viprA varRaDarmA mayAdya vE /
Darmam ASramiRAM samyag bruvato 'pi niboData // BrP_222.21 //
bAlaH kftopanayano vedAharaRatatparaH /
guror gehe vasan viprA brahmacArI samAhitaH // BrP_222.22 //
SOcAcAraratas tatra kAryaM SuSrUzaRaM guroH /
vratAni caratA grAhyo vedaS ca kftabudDinA // BrP_222.23 //
uBe saMDye raviM viprAs taTEvAgniM samAhitaH /
upatizWet taTA kuryAd guror apy aBivAdanam // BrP_222.24 //
sTite tizWed vrajed yAti nIcEr AsIta cAsite /
Sizyo gurO dvijaSrezWAH pratikUlaM ca saMtyajet // BrP_222.25 //
tenEvoktaM paWed vedaM nAnyacittaH purasTitaH /
anujYAtaM ca BikzAnnam aSnIyAd guruRA tataH // BrP_222.26 //
avagAhed apaH pUrvam AcAryeRAvagAhitAH /
samijjalAdikaM cAsya kalyakalyam upAnayet // BrP_222.27 //
gfhItagrAhyavedaS ca tato 'nujYAm avApya vE /
gArhasTyam Avaset prAjYo nizpannagurunizkftiH // BrP_222.28 //
viDinAvAptadAras tu DanaM prApya svakarmaRA /
gfhasTakAryam aKilaM kuryAd viprAH svaSaktitaH // BrP_222.29 //
nirvApeRa pitFn arcya yajYEr devAMs taTAtiTIn /
annEr munIMS ca svADyAyEr apatyena prajApatim // BrP_222.30 //
balikarmaRA BUtAni vAksatyenAKilaM jagat /
prApnoti lokAn puruzo nijakarmasamArjitAn // BrP_222.31 //
BikzABujaS ca ye kecit parivrAq brahmacAriRaH /
te 'py atra pratitizWanti gArhasTyaM tena vE param // BrP_222.32 //
vedAharaRakAryeRa tIrTasnAnAya ca dvijAH /
awanti vasuDAM viprAH pfTivIdarSanAya ca // BrP_222.33 //
aniketA hy anAhArA ye tu sAyaMgfhAs tu te /
tezAM gfhasTaH satataM pratizWA yonir ucyate // BrP_222.34 //
tezAM svAgatadAnAni vaktavyaM maDuraM sadA /
gfhAgatAnAM dadyAc ca SayanAsanaBojanam // BrP_222.35 //
atiTir yasya BagnASo gfhAt pratinivartate /
sa dattvA duzkftaM tasmE puRyam AdAya gacCati // BrP_222.36 //
avajYAnam ahaMkAro damBaS cApi gfhe sataH /
parivAdopaGAtO ca pAruzyaM ca na Sasyate // BrP_222.37 //
yaS ca samyak karoty evaM gfhasTaH paramaM viDim /
sarvabanDavinirmukto lokAn Apnoti cottamAn // BrP_222.38 //
vayaHpariRatO viprAH kftakftyo gfhASramI /
putrezu BAryAM nikzipya vanaM gacCet sahEva vA // BrP_222.39 //
parRamUlaPalAhAraH keSaSmaSrujawADaraH /
BUmiSAyI Bavet tatra muniH sarvAtiTir dvijAH // BrP_222.40 //
carmakASakuSEH kuryAt pariDAnottarIyake /
tadvat trizavaRaM snAnaM Sastam asya dvijottamAH // BrP_222.41 //
devatAByarcanaM homaH sarvAByAgatapUjanam /
BikzA balipradAnaM tu Sastam asya praSasyate // BrP_222.42 //
vanyasnehena gAtrARAm aByaNgaS cApi Sasyate /
tapasyA tasya viprendrAH SItozRAdisahizRutA // BrP_222.43 //
yas tv etA niyataS caryA vAnaprasTaS caren muniH /
sa dahaty agnivad dozAY jayel lokAMS ca SASvatAn // BrP_222.44 //
caturTaS cASramo BikzoH procyate yo manIziBiH /
tasya svarUpaM gadato buDyaDvaM mama sattamAH // BrP_222.45 //
putradravyakalatrezu tyajet snehaM dvijottamAH /
caturTam ASramasTAnaM gacCen nirDUtamatsaraH // BrP_222.46 //
trEvarRikAMs tyajet sarvAn AramBAn dvijasattamAH /
mitrAdizu samo mEtraH samastezv eva jantuzu // BrP_222.47 //
jarAyujARqajAdInAM vANmanaHkarmaBiH kvacit /
yuktaH kurvIta na drohaM sarvasaNgAMS ca varjayet // BrP_222.48 //
ekarAtrasTitir grAme paYcarAtrasTitiH pure /
taTA prItir na tiryakzu dvezo vA nAsya jAyate // BrP_222.49 //
prARayAtrAnimittaM ca vyaNgAre 'Buktavajjane /
kAle praSastavarRAnAM BikzArTI paryawed gfhAn // BrP_222.50 //
alABe na vizAdI syAl lABe nEva ca harzayet /
prARayAtrikamAtraH syAn mAtrAsaNgAd vinirgataH // BrP_222.51 //
atipUjitalABAMs tu jugupsaM cEva sarvataH /
atipUjitalABEs tu yatir mukto 'pi baDyate // BrP_222.52 //
kAmaH kroDas taTA darpo loBamohAdayaS ca ye /
tAMs tu dozAn parityajya parivrAR nirmamo Bavet // BrP_222.53 //
aBayaM sarvasattveByo dattvA yaS carate mahIm /
tasya dehAd vimuktasya BayaM notpadyate kvacit // BrP_222.54 //
kftvAgnihotraM svaSarIrasaMsTaM BrP_222.55a
SArIram agniM svamuKe juhoti BrP_222.55b
vipras tu BikzopagatEr havirBiS BrP_222.55c
citAgninA sa vrajati sma lokAn BrP_222.55d
mokzASramaM yaS carate yaToktaM BrP_222.56a
SuciS ca saMkalpitabudDiyuktaH BrP_222.56b
aninDanaM jyotir iva praSAntaM BrP_222.56c
sa brahmalokaM vrajati dvijAtiH BrP_222.56d
{munaya UcuH: }
sarvajYas tvaM mahABAga sarvaBUtahite rataH /
BUtaM BavyaM BavizyaM ca na te 'sty aviditaM mune // BrP_223.1 //
karmaRA kena varRAnAm aDamA jAyate gatiH /
uttamA ca Bavet kena brUhi tezAM mahAmate // BrP_223.2 //
SUdras tu karmaRA kena brAhmaRatvaM ca gacCati /
Srotum icCAmahe kena brAhmaRaH SUdratAm iyAt // BrP_223.3 //
{vyAsa uvAca: }
himavacCiKare ramye nAnADAtuviBUzite /
nAnAdrumalatAkIrRe nAnAScaryasamanvite // BrP_223.4 //
tatra sTitaM mahAdevaM tripuraGnaM trilocanam /
SElarAjasutA devI praRipatya sureSvaram // BrP_223.5 //
imaM praSnaM purA viprA apfcCac cArulocanA /
tad ahaM saMpravakzyAmi SfRuDvaM mama sattamAH // BrP_223.6 //
{umovAca: }
Bagavan BaganetraGna pUzRo dantavinASana /
dakzakratuhara tryakza saMSayo me mahAn ayam // BrP_223.7 //
cAturvarRyaM BagavatA pUrvaM sfzwaM svayaMBuvA /
kena karmavipAkena vESyo gacCati SUdratAm // BrP_223.8 //
vESyo vA kzatriyaH kena dvijo vA kzatriyo Bavet /
pratilome kaTaM deva Sakyo Darmo nivartitum // BrP_223.9 //
kena vA karmaRA vipraH SUdrayonO prajAyate /
kzatriyaH SUdratAm eti kena vA karmaRA viBo // BrP_223.10 //
etaM me saMSayaM deva vada BUtapate 'naGa /
trayo varRAH prakftyeha kaTaM brAhmaRyam ApnuyuH // BrP_223.11 //
{Siva uvAca: }
brAhmaRyaM devi duzprApaM nisargAd brAhmaRaH SuBe /
kzatriyo vESyaSUdrO vA nisargAd iti me matiH // BrP_223.12 //
karmaRA duzkfteneha sTAnAd BraSyati sa dvijaH /
SrezWaM varRam anuprApya tasmAd Akzipyate punaH // BrP_223.13 //
sTito brAhmaRaDarmeRa brAhmaRyam upajIvati /
kzatriyo vATa vESyo vA brahmaBUyaM sa gacCati // BrP_223.14 //
yaS ca vipratvam utsfjya kzatraDarmAn nizevate /
brAhmaRyAt sa pariBrazwaH kzatrayonO prajAyate // BrP_223.15 //
vESyakarma ca yo vipro loBamohavyapASrayaH /
brAhmaRyaM durlaBaM prApya karoty alpamatiH sadA // BrP_223.16 //
sa dvijo vESyatAm eti vESyo vA SUdratAm iyAt /
svaDarmAt pracyuto vipras tataH SUdratvam ApnuyAt // BrP_223.17 //
tatrAsO nirayaM prApto varRaBrazwo bahizkftaH /
brahmalokAt pariBrazwaH SUdrayonO prajAyate // BrP_223.18 //
kzatriyo vA mahABAge vESyo vA DarmacAriRi /
svAni karmARy apAkftya SUdrakarma nizevate // BrP_223.19 //
svasTAnAt sa pariBrazwo varRasaMkaratAM gataH /
brAhmaRaH kzatriyo vESyaH SUdratvaM yAti tAdfSaH // BrP_223.20 //
yas tu SUdraH svaDarmeRa jYAnavijYAnavAY SuciH /
DarmajYo DarmanirataH sa DarmaPalam aSnute // BrP_223.21 //
idaM cEvAparaM devi brahmaRA samudAhftam /
aDyAtmaM nEzWikI sidDir DarmakAmEr nizevyate // BrP_223.22 //
ugrAnnaM garhitaM devi gaRAnnaM SrAdDasUtakam /
GuzwAnnaM nEva BoktavyaM SUdrAnnaM nEva vA kvacit // BrP_223.23 //
SUdrAnnaM garhitaM devi sadA devEr mahAtmaBiH /
pitAmahamuKotsfzwaM pramARam iti me matiH // BrP_223.24 //
SUdrAnnenAvaSezeRa jaWare mriyate dvijaH /
AhitAgnis taTA yajvA sa SUdragatiBAg Bavet // BrP_223.25 //
tena SUdrAnnaSezeRa brahmasTAnAd apAkftaH /
brAhmaRaH SUdratAm eti nAsti tatra vicAraRA // BrP_223.26 //
yasyAnnenAvaSezeRa jaWare mriyate dvijaH /
tAM tAM yoniM vrajed vipro yasyAnnam upajIvati // BrP_223.27 //
brAhmaRatvaM suKaM prApya durlaBaM yo 'vamanyate /
aBojyAnnAni vASnAti sa dvijatvAt pateta vE // BrP_223.28 //
surApo brahmahA steyI cOro Bagnavrato 'SuciH /
svADyAyavarjitaH pApo lubDo nEkftikaH SaWaH // BrP_223.29 //
avratI vfzalIBartA kuRqASI somavikrayI /
vihInasevI vipro hi patate brahmayonitaH // BrP_223.30 //
gurutalpI gurudvezI gurukutsAratiS ca yaH /
brahmadviq vApi patati brAhmaRo brahmayonitaH // BrP_223.31 //
eBis tu karmaBir devi SuBEr AcaritEs taTA /
SUdro brAhmaRatAM gacCed vESyaH kzatriyatAM vrajet // BrP_223.32 //
SUdraH karmARi sarvARi yaTAnyAyaM yaTAviDi /
sarvAtiTyam upAtizWaY SezAnnakftaBojanaH // BrP_223.33 //
SuSrUzAM paricaryAM yo jyezWavarRe prayatnataH /
kuryAd avimanAH SrezWaH satataM satpaTe sTitaH // BrP_223.34 //
devadvijAtisatkartA sarvAtiTyakftavrataH /
ftukAlABigAmI ca niyato niyatASanaH // BrP_223.35 //
dakzaH SizwajanAnvezI SezAnnakftaBojanaH /
vfTA mAMsaM na BuYjIta SUdro vESyatvam fcCati // BrP_223.36 //
ftavAg anahaMvAdI nirdvaMdvaH sAmakovidaH /
yajate nityayajYES ca svADyAyaparamaH SuciH // BrP_223.37 //
dAnto brAhmaRasatkartA sarvavarRAnasUyakaH /
gfhasTavratam AtizWan dvikAlakftaBojanaH // BrP_223.38 //
SezASI vijitAhAro nizkAmo nirahaMvadaH /
agnihotram upAsIno juhvAnaS ca yaTAviDi // BrP_223.39 //
sarvAtiTyam upAtizWaY SezAnnakftaBojanaH /
tretAgnimAtravihitaM vESyo Bavati ca dvijaH // BrP_223.40 //
sa vESyaH kzatriyakule Sucir mahati jAyate /
sa vESyaH kzatriyo jAto janmapraBfti saMskftaH // BrP_223.41 //
upanIto vrataparo dvijo Bavati saMskftaH /
dadAti yajate yajYEH samfdDEr AptadakziREH // BrP_223.42 //
aDItya svargam anvicCaMs tretAgniSaraRaH sadA /
Ardrahastaprado nityaM prajA DarmeRa pAlayan // BrP_223.43 //
satyaH satyAni kurute nityaM yaH SudDidarSanaH /
DarmadaRqena nirdagDo DarmakAmArTasADakaH // BrP_223.44 //
yantritaH kAryakaraREH zaqBAgakftalakzaRaH /
grAmyaDarmAn na seveta svacCandenArTakovidaH // BrP_223.45 //
ftukAle tu DarmAtmA patnIm upASrayet sadA /
sadopavAsI niyataH svADyAyanirataH SuciH // BrP_223.46 //
vahiskAntarite nityaM SayAno 'sti sadA gfhe /
sarvAtiTyaM trivargasya kurvARaH sumanAH sadA // BrP_223.47 //
SUdrARAM cAnnakAmAnAM nityaM sidDam iti bruvan /
svArTAd vA yadi vA kAmAn na kiMcid upalakzayet // BrP_223.48 //
pitfdevAtiTikfte sADanaM kurute ca yat /
svaveSmani yaTAnyAyam upAste BEkzyam eva ca // BrP_223.49 //
dvikAlam agnihotraM ca juhvAno vE yaTAviDi /
gobrAhmaRahitArTAya raRe cABimuKo hataH // BrP_223.50 //
tretAgnimantrapUtena samAviSya dvijo Bavet /
jYAnavijYAnasaMpannaH saMskfto vedapAragaH // BrP_223.51 //
vESyo Bavati DarmAtmA kzatriyaH svena karmaRA /
etEH karmaPalEr devi nyUnajAtikulodBavaH // BrP_223.52 //
SUdro 'py AgamasaMpanno dvijo Bavati saMskftaH /
brAhmaRo vApy asadvfttaH sarvasaMkaraBojanaH // BrP_223.53 //
sa brAhmaRyaM samutsfjya SUdro Bavati tAdfSaH /
karmaBiH SuciBir devI SudDAtmA vijitendriyaH // BrP_223.54 //
SUdro 'pi dvijavat sevya iti brahmAbravIt svayam /
svaBAvakarmaRA cEva yatra SUdro 'DitizWati // BrP_223.55 //
viSudDaH sa dvijAtiByo vijYeya iti me matiH /
na yonir nApi saMskAro na Srutir na ca saMtatiH // BrP_223.56 //
kAraRAni dvijatvasya vfttam eva tu kAraRam /
sarvo 'yaM brAhmaRo loke vfttena tu viDIyate // BrP_223.57 //
vftte sTitaS ca SUdro 'pi brAhmaRatvaM ca gacCati /
brahmasvaBAvaH suSroRi samaH sarvatra me mataH // BrP_223.58 //
nirguRaM nirmalaM brahma yatra tizWati sa dvijaH /
ete ye vimalA devi sTAnaBAvanidarSakAH // BrP_223.59 //
svayaM ca varadenoktA brahmaRA sfjatA prajAH /
brahmaRo hi mahat kzetraM loke carati pAdavat // BrP_223.60 //
yat tatra bIjaM patati sA kfziH pretya BAvinI /
saMtuzwena sadA BAvyaM satpaTAlambinA sadA // BrP_223.61 //
brAhmaM hi mArgam Akramya vartitavyaM buBUzatA /
saMhitADyAyinA BAvyaM gfhe vE gfhameDinA // BrP_223.62 //
nityaM svADyAyayuktena na cADyayanajIvinA /
evaMBUto hi yo vipraH satataM satpaTe sTitaH // BrP_223.63 //
AhitAgnir aDIyAno brahmaBUyAya kalpate /
brAhmaRyaM devi saMprApya rakzitavyaM yatAtmanA // BrP_223.64 //
yonipratigrahAdAnEH karmaBiS ca Sucismite /
etat te guhyam AKyAtaM yaTA SUdro Baved dvijaH /
brAhmaRo vA cyuto DarmAd yaTA SUdratvam ApnuyAt // BrP_223.65 //
{umovAca: }
Bagavan sarvaBUteSa surAsuranamaskfta /
DarmADarme nfRAM deva brUhi me saMSayaM viBo // BrP_224.1 //
karmaRA manasA vAcA triviDEr dehinaH sadA /
baDyante banDanEH kEr vA mucyante vA kaTaM vada // BrP_224.2 //
kena SIlena vE deva karmaRA kIdfSena vA /
samAcArEr guREH kEr vA svargaM yAntIha mAnavAH // BrP_224.3 //
{Siva uvAca: }
devi DarmArTatattvajYe Darmanitye ume sadA /
sarvaprARihitaH praSnaH SrUyatAM budDivarDanaH // BrP_224.4 //
satyaDarmaratAH SAntAH sarvaliNgavivarjitAH /
nADarmeRa na DarmeRa baDyante CinnasaMSayAH // BrP_224.5 //
pralayotpattitattvajYAH sarvajYAH sarvadarSinaH /
vItarAgA vimucyante puruzAH karmabanDanEH // BrP_224.6 //
karmaRA manasA vAcA ye na hiMsanti kiMcana /
ye na majjanti kasmiMScit te na baDnanti karmaBiH // BrP_224.7 //
prARAtipAtAd viratAH SIlavanto dayAnvitAH /
tulyadvezyapriyA dAntA mucyante karmabanDanEH // BrP_224.8 //
sarvaBUtadayAvanto viSvAsyAH sarvajantuzu /
tyaktahiMsrasamAcArAs te narAH svargagAminaH // BrP_224.9 //
parasvanirmamA nityaM paradAravivarjikAH /
DarmalabDArTaBoktAras te narAH svargagAminaH // BrP_224.10 //
mAtfvat svasfvac cEva nityaM duhitfvac ca ye /
paradArezu vartante te narAH svargagAminaH // BrP_224.11 //
svadAraniratA ye ca ftukAlABigAminaH /
agrAmyasuKaBogAS ca te narAH svargagAminaH // BrP_224.12 //
stEnyAn nivfttAH satataM saMtuzwAH svaDanena ca /
svaBAgyAny upajIvanti te narAH svargagAminaH // BrP_224.13 //
paradArezu ye nityaM cAritrAvftalocanAH /
jitendriyAH SIlaparAs te narAH svargagAminaH // BrP_224.14 //
eza dEvakfto mArgaH sevitavyaH sadA narEH /
akazAyakftaS cEva mArgaH sevyaH sadA buDEH // BrP_224.15 //
avfTApakftaS cEva mArgaH sevyaH sadA buDEH /
dAnakarmatapoyuktaH SIlaSOcadayAtmakaH /
svargamArgam aBIpsadBir na sevyas tv ata uttaraH // BrP_224.16 //
{umovAca: }
vAcA tu baDyate yena mucyate hy aTavA punaH /
tAni karmARi me deva vada BUtapate 'naGa // BrP_224.17 //
{Siva uvAca: }
AtmahetoH parArTe vA aDarmASritam eva ca /
ye mfzA na vadantIha te narAH svargagAminaH // BrP_224.18 //
vfttyarTaM Darmahetor vA kAmakArAt taTEva ca /
anftaM ye na BAzante te narAH svargagAminaH // BrP_224.19 //
SlakzRAM vARIM svacCavarRAM maDurAM pApavarjitAm /
svagatenABiBAzante te narAH svargagAminaH // BrP_224.20 //
paruzaM ye na BAzante kawukaM nizWuraM taTA /
na pESunyaratAH santas te narAH svargagAminaH // BrP_224.21 //
piSunaM na praBAzante mitraBedakaraM taTA /
parapIqAkaraM cEva te narAH svargagAminaH // BrP_224.22 //
ye varjayanti paruzaM paradrohaM ca mAnavAH /
sarvaBUtasamA dAntAs te narAH svargagAminaH // BrP_224.23 //
SaWapralApAd viratA virudDaparivarjakAH /
sOmyapralApino nityaM te narAH svargagAminaH // BrP_224.24 //
na kopAd vyAharante ye vAcaM hfdayadAriRIm /
SAntiM vindanti ye krudDAs te narAH svargagAminaH // BrP_224.25 //
eza vARIkfto devi DarmaH sevyaH sadA narEH /
SuBasatyaguREr nityaM varjanIyA mfzA buDEH // BrP_224.26 //
{umovAca: }
manasA baDyate yena karmaRA puruzaH sadA /
tan me brUhi mahABAga devadeva pinAkaDfk // BrP_224.27 //
{maheSvara uvAca: }
mAnaseneha DarmeRa saMyuktAH puruzAH sadA /
svargaM gacCanti kalyARi tan me kIrtayataH SfRu // BrP_224.28 //
duzpraRItena manasA duzpraRItAntarAkftiH /
naro baDyeta yeneha SfRu vA taM SuBAnane // BrP_224.29 //
araRye vijane nyastaM parasvaM dfSyate yadA /
manasApi na gfhRanti te narAH svargagAminaH // BrP_224.30 //
taTEva paradArAn ye kAmavfttA rahogatAH /
manasApi na hiMsanti te narAH svargagAminaH // BrP_224.31 //
SatruM mitraM ca ye nityaM tulyena manasA narAH /
Bajanti mEtryaM saMgamya te narAH svargagAminaH // BrP_224.32 //
Srutavanto dayAvantaH SucayaH satyasaMgarAH /
svEr arTEH parisaMtuzwAs te narAH svargagAminaH // BrP_224.33 //
avErA ye tv anAyAsA mEtracittaratAH sadA /
sarvaBUtadayAvantas te narAH svargagAminaH // BrP_224.34 //
jYAtavantaH kriyAvantaH kzamAvantaH suhftpriyAH /
DarmADarmavido nityaM te narAH svargagAminaH // BrP_224.35 //
SuBAnAm aSuBAnAM ca karmaRAM PalasaMcaye /
nirAkANkzAS ca ye devi te narAH svargagAminaH // BrP_224.36 //
pApopetAn varjayanti devadvijaparAH sadA /
samutTAnam anuprAptAs te narAH svargagAminaH // BrP_224.37 //
SuBEH karmaPalEr devi mayEte parikIrtitAH /
svargamArgaparA BUyaH kiM tvaM Srotum ihecCasi // BrP_224.38 //
{umovAca: }
mahAn me saMSayaH kaScin martyAn prati maheSvara /
tasmAt tvaM nipuRenAdya mama vyAKyAtum arhasi // BrP_224.39 //
kenAyur laBate dIrGaM karmaRA puruzaH praBo /
tapasA vApi deveSa kenAyur laBate mahat // BrP_224.40 //
kzIRAyuH kena Bavati karmaRA Buvi mAnavaH /
vipAkaM karmaRAM deva vaktum arhasy anindita // BrP_224.41 //
apare ca mahABAgyA mandaBAgyAs taTA pare /
akulInAH kulInAS ca saMBavanti taTA pare // BrP_224.42 //
durdarSAH kecid ABAnti narAH kAzWamayA iva /
priyadarSAs taTA cAnye darSanAd eva mAnavAH // BrP_224.43 //
duzprajYAH kecid ABAnti kecid ABAnti paRqitAH /
mahAprajYAs taTA cAnye jYAnavijYAnaBAvinaH // BrP_224.44 //
alpavAcAs taTA kecin mahAvAcAs taTA pare /
dfSyante puruzA deva tato vyAKyAtum arhasi // BrP_224.45 //
{Siva uvAca: }
hanta te 'haM pravakzyAmi devi karmaPalodayam /
martyaloke naraH sarvo yena svaM Palam aSnute // BrP_224.46 //
prARAtipAtI yogIndro daRqahasto naraH sadA /
nityam udyataSastraS ca hanti BUtagaRAn naraH // BrP_224.47 //
nirdayaH sarvaBUteByo nityam udvegakArakaH /
api kIwapataMgAnAm aSaraRyaH sunirGfRaH // BrP_224.48 //
evaMBUto naro devi nirayaM pratipadyate /
viparItas tu DarmAtmA svarUpeRABijAyate // BrP_224.49 //
nirayaM yAti hiMsAtmA yAti svargam ahiMsakaH /
yAtanAM niraye rOdrAM sakfcCrAM laBate naraH // BrP_224.50 //
yaH kaScin nirayAt tasmAt samuttarati karhicit /
mAnuzyaM laBate vApi hInAyus tatra jAyate // BrP_224.51 //
pApena karmaRA devi yukto hiMsAdiBir yataH /
ahitaH sarvaBUtAnAM hInAyur upajAyate // BrP_224.52 //
SuBena karmaRA devi prARiGAtavivarjitaH /
SuBena karmaRA devi prARiGAtavivarjitaH /
nikziptaSastro nirdaRqo na hiMsati kadAcana // BrP_224.53 //
na GAtayati no hanti GnantaM nEvAnumodate /
sarvaBUtezu sasneho yaTAtmani taTA pare // BrP_224.54 //
IdfSaH puruzo nityaM devi devatvam aSnute /
upapannAn suKAn BogAn sadASnAti mudA yutaH // BrP_224.55 //
aTa cen mAnuze loke kadAcid upapadyate /
eza dIrGAyuzAM mArgaH suvfttAnAM sukarmaRAm /
prARihiMsAvimokzeRa brahmaRA samudIritaH // BrP_224.56 //
{umovAca: }
kiMSIlaH kiMsamAcAraH puruzaH kES ca karmaBiH /
svargaM samaBipadyeta saMpradAnena kena vA // BrP_225.1 //
{maheSvara uvAca: }
dAtA brAhmaRasatkartA dInArtakfpaRAdizu /
BakzaBojyAnnapAnAnAM vAsasAM ca mahAmatiH // BrP_225.2 //
pratiSrayAn saBAH kuryAt prapAH puzkariRIs taTA /
nityakAdIni karmARi karoti prayataH SuciH // BrP_225.3 //
AsanaM SayanaM yAnaM gfhaM ratnaM DanaM taTA /
sasyajAtAni sarvARi sakzetrARy aTa yozitaH // BrP_225.4 //
supraSAntamanA nityaM yaH prayacCati mAnavaH /
evaMBUto naro devi devaloke 'BijAyate // BrP_225.5 //
tatrozya suciraM kAlaM BuktvA BogAn anuttamAn /
sahApsaroBir mudito ramitvA nandanAdizu // BrP_225.6 //
tasmAc cyuto maheSAni mAnuzezUpajAyate /
mahABAgakule devi DanaDAnyasamAcite // BrP_225.7 //
tatra kAmaguREH sarvEH samupeto mudAnvitaH /
mahAkAryo mahABogo DanI Bavati mAnavaH // BrP_225.8 //
ete devi mahABAgAH prARino dAnaSAlinaH /
brahmaRA vE purA proktAH sarvasya priyadarSanAH // BrP_225.9 //
apare mAnavA devi pradAnakfpaRA dvijAH /
ye 'nnAni na prayacCanti vidyamAne 'py abudDayaH // BrP_225.10 //
dInAnDakfpaRAn dfzwvA BikzukAn atiTIn api /
yAcyamAnA nivartante jihvAloBasamanvitAH // BrP_225.11 //
na DanAni na vAsAMsi na BogAn na ca kAYcanam /
na gAS ca nAnnavikftiM prayacCanti kadAcana // BrP_225.12 //
apralubDAS ca ye lubDA nAstikA dAnavarjitaH /
evaMBUtA narA devi nirayaM yAnty abudDayaH // BrP_225.13 //
te vE manuzyatAM yAnti yadA kAlasya paryayAt /
Danarikte kule janma laBante svalpabudDayaH // BrP_225.14 //
kzutpipAsAparItAS ca sarvalokabahizkftAH /
nirASAH sarvaBogeByo jIvanty aDarmajIvikAH // BrP_225.15 //
alpaBogakule jAtA alpaBogaratA narAH /
anena karmaRA devi Bavanty aDanino narAH // BrP_225.16 //
apare damBino nityaM mAninaH parato ratAH /
AsanArhasya ye pIWaM na yacCanty alpacetasaH // BrP_225.17 //
mArgArhasya ca ye mArgaM na prayacCanty abudDayaH /
arGArhAn na ca saMskArEr arcayanti yaTAviDi // BrP_225.18 //
pAdyam AcamanIyaM vA prayacCanty aBibudDayaH /
SuBaM cABimataM premRA guruM nABivadanti ye // BrP_225.19 //
aBimAnapravfdDena loBena samam AsTitAH /
saMmAnyAMS cAvamanyante vfdDAn pariBavanti ca // BrP_225.20 //
evaMviDA narA devi sarve nirayagAminaH /
te ced yadi narAs tasmAn nirayAd uttaranti ca // BrP_225.21 //
varzapUgEs tato janma laBante kutsite kule /
SvapAkapulkasAdInAM kutsitAnAm acetasAm // BrP_225.22 //
kulezu te 'BijAyante guruvfdDopatApinaH /
na damBI na ca mAnI yo devatAtiTipUjakaH // BrP_225.23 //
lokapUjyo namaskartA prasUto maDuraM vacaH /
sarvakarmapriyakaraH sarvaBUtapriyaH sadA // BrP_225.24 //
advezI sumuKaH SlakzRaH snigDavARIpradaH sadA /
svAgatenEva sarvezAM BUtAnAm avihiMsakaH // BrP_225.25 //
yaTArTaM satkriyApUrvam arcayann avatizWate /
mArgArhAya dadan mArgaM gurum aByarcayan sadA // BrP_225.26 //
atiTipragraharatas taTAByAgatapUjakaH /
evaMBUto naro devi svargatiM pratipadyate // BrP_225.27 //
tato mAnuzyam AsAdya viSizwakulajo Bavet /
tatrAsO vipulEr BogEH sarvaratnasamAyutaH // BrP_225.28 //
yaTArhadAtA cArhezu DarmacaryAparo Bavet /
saMmataH sarvaBUtAnAM sarvalokanamaskftaH // BrP_225.29 //
svakarmaPalam Apnoti svayam eva naraH sadA /
eza Darmo mayA prokto viDAtrA svayam IritaH // BrP_225.30 //
yas tu rOdrasamAcAraH sarvasattvaBayaMkaraH /
hastAByAM yadi vA padByAM rajjvA daRqena vA punaH // BrP_225.31 //
lozwEH stamBEr upAyEr vA jantUn bADeta SoBane /
hiMsArTaM nizkftiprajYaH prodvejayati cEva hi // BrP_225.32 //
upakrAmati jantUMS ca udvegajananaH sadA /
evaM SIlasamAcAro nirayaM pratipadyate // BrP_225.33 //
sa cen manuzyatAM gacCed yadi kAlasya paryayAt /
bahvAbADApariklizwe kule jayati so 'Dame // BrP_225.34 //
lokadvizwo 'DamaH puMsAM svayaM karmakftEH PalEH /
eza devi manuzyezu bodDavyo jYAtibanDuzu // BrP_225.35 //
aparaH sarvaBUtAni dayAvAn anupaSyati /
mEtrI dfzwiH pitfsamo nirvEro niyatendriyaH // BrP_225.36 //
nodvejayati BUtAni na ca hanti dayAparaH /
hastapAdES ca niyatEr viSvAsyaH sarvajantuzu // BrP_225.37 //
na rajjvA na ca daRqena na lozwEr nAyuDena ca /
udvejayati BUtAni SuBakarmA dayAparaH // BrP_225.38 //
evaM SIlasamAcAraH svarge samupajAyate /
tatrAsO Bavane divye mudA vasati devavat // BrP_225.39 //
sa cet svargakzayAn martyo manuzyezUpajAyate /
alpAyAso nirAtaNkaH sa jAtaH suKam eDate // BrP_225.40 //
suKaBAgI nirAyAso nirudvegaH sadA naraH /
eza devi satAM mArgo bADA yatra na vidyate // BrP_225.41 //
{umovAca: }
ime manuzyA dfSyante UhApohaviSAradAH /
jYAnavijYAnasaMpannAH prajYAvanto 'rTakovidAH // BrP_225.42 //
duzprajYAS cApare deva jYAnavijYAnavarjitAH /
kena karmavipAkena prajYAvAn puruzo Bavet // BrP_225.43 //
alpaprajYo virUpAkza kaTaM Bavati mAnavaH /
evaM tvaM saMSayaM CinDi sarvaDarmaBftAM vara // BrP_225.44 //
jAtyanDAS cApare deva rogArtAS cApare taTA /
narAH klIbAS ca dfSyante kAraRaM brUhi tatra vE // BrP_225.45 //
{maheSvara uvAca: }
brAhmaRAn vedaviduzaH sidDAn Darmavidas taTA /
paripfcCanty aharahaH kuSalAkuSalaM sadA // BrP_225.46 //
varjayanto 'SuBaM karma sevamAnAH SuBaM taTA /
laBante svargatiM nityam iha loke yaTAsuKam // BrP_225.47 //
sa cen manuzyatAM yAti meDAvI tatra jAyate /
SrutaM yajYAnugaM yasya kalyARam upajAyate // BrP_225.48 //
paradArezu ye cApi cakzur duzwaM prayuYjate /
tena duzwasvaBAvena jAtyanDAs te Bavanti hi // BrP_225.49 //
manasApi praduzwena nagnAM paSyanti ye striyam /
rogArtAs te BavantIha narA duzkftakAriRaH // BrP_225.50 //
ye tu mUQA durAcArA viyonO mETune ratAH /
puruzezu suduzprajYAH klIbatvam upayAnti te // BrP_225.51 //
paSUMS ca ye vE baDnanti ye cEva gurutalpagAH /
prakIrRamETunA ye ca klIbA jAyanti vE narAH // BrP_225.52 //
{umovAca: }
avadyaM kiM tu vE karma niravadyaM taTEva ca /
SreyaH kurvann avApnoti mAnavo devasattama // BrP_225.53 //
{maheSvara uvAca: }
SreyAMsaM mArgam anvicCan sadA yaH pfcCati dvijAn /
DarmAnvezI guRAkANkzI sa svargaM samupASnute // BrP_225.54 //
yadi mAnuzyatAM devi kadAcit saMniyacCati /
meDAvI DAraRAyuktaH prAjYas tatrApi jAyate // BrP_225.55 //
eza devi satAM Darmo gantavyo BUtikArakaH /
nfRAM hitArTAya sadA mayA cEvam udAhftaH // BrP_225.56 //
{umovAca: }
apare svalpavijYAnA DarmavidveziRo narAH /
brAhmaRAn vedaviduzo necCanti parisarpitum // BrP_225.57 //
vratavanto narAH kecic CradDAdamaparAyaRAH /
avratA BrazwaniyamAs taTAnye rAkzasopamAH // BrP_225.58 //
yajvAnaS ca taTEvAnye nirmohAS ca taTA pare /
kena karmavipAkena BavantIha vadasva me // BrP_225.59 //
{maheSvara uvAca: }
AgamAlokaDarmARAM maryAdAH pUrvanirmitAH /
pramARenAnuvartante dfSyante ha dfQavratAH // BrP_225.60 //
aDarmaM Darmam ity Ahur ye ca mohavaSaM gatAH /
avratA nazwamaryAdAs te narA brahmarAkzasAH // BrP_225.61 //
ye vE kAlakftodyogAt saMBavantIha mAnavAH /
nirhomA nirvazawkArAs te Bavanti narADamAH // BrP_225.62 //
eza devi mayA sarva- saMSayacCedanAya te /
kuSalAkuSalo nFRAM vyAKyAto DarmasAgaraH // BrP_225.63 //
{vyAsa uvAca: }
SrutvEvaM sA jaganmAtA Bartur vacanam AditaH /
hfzwA baBUva suprItA vismitA ca tadA dvijAH // BrP_226.1 //
ye tatrAsan munivarAs tripurAreH samIpataH /
tIrTayAtrAprasaNgena gatAs tasmin girO dvijAH // BrP_226.2 //
te 'pi saMpUjya taM devaM SUlapARiM praRamya ca /
papracCuH saMSayaM cEva lokAnAM hitakAmyayA // BrP_226.3 //
{munaya UcuH: }
trilocana namas te 'stu dakzakratuvinASana /
pfcCAmas tvAM jagannATa saMSayaM hfdi saMsTitam // BrP_226.4 //
saMsAre 'smin mahAGore BErave lomaharzaRe /
Bramanti suciraM kAlaM puruzAS cAlpameDasaH // BrP_226.5 //
yenopAyena mucyante janmasaMsArabanDanAt /
brUhi tac Crotum icCAmaH paraM kOtUhalaM hi naH // BrP_226.6 //
{maheSvara uvAca: }
karmapASanibadDAnAM narARAM duHKaBAginAm /
nAnyopAyaM prapaSyAmi vAsudevAt paraM dvijAH // BrP_226.7 //
ye pUjayanti taM devaM SaNKacakragadADaram /
vANmanaHkarmaBiH samyak te yAnti paramAM gatim // BrP_226.8 //
kiM tezAM jIviteneha paSuvac cezwitena ca /
yezAM na pravaRaM cittaM vAsudeve jaganmaye // BrP_226.9 //
{fzaya UcuH: }
pinAkin BaganetraGna sarvalokanamaskfta /
mAhAtmyaM vAsudevasya Srotum icCAma SaMkara // BrP_226.10 //
{maheSvara uvAca: }
pitAmahAd api varaH SASvataH puruzo hariH /
kfzRo jAmbUnadABAso vyaBre sUrya ivoditaH // BrP_226.11 //
daSabAhur mahAtejA devatArinizUdanaH /
SrIvatsANko hfzIkeSaH sarvadEvatayUTapaH // BrP_226.12 //
brahmA tasyodaraBavas tasyAhaM ca SiroBavaH /
SiroruheByo jyotIMzi romaByaS ca surAsurAH // BrP_226.13 //
fzayo dehasaMBUtAs tasya lokAS ca SASvatAH /
pitAmahagfhaM sAkzAt sarvadevagfhaM ca saH // BrP_226.14 //
so 'syAH pfTivyAH kftsnAyAH srazwA triBuvaneSvaraH /
saMhartA cEva BUtAnAM sTAvarasya carasya ca // BrP_226.15 //
sa hi devadevaH sAkzAd devanATaH paraMtapaH /
sarvajYaH sarvasaMsrazwA sarvagaH sarvatomuKaH // BrP_226.16 //
na tasmAt paramaM BUtaM trizu lokezu kiMcana /
sanAtano mahABAgo govinda iti viSrutaH // BrP_226.17 //
sa sarvAn pArTivAn saMKye GAtayizyati mAnadaH /
surakAryArTam utpanno mAnuzyaM vapur AsTitaH // BrP_226.18 //
nahi devagaRAH SaktAs trivikramavinAkftAH /
Buvane devakAryARi kartuM nAyakavarjitaH // BrP_226.19 //
nAyakaH sarvaBUtAnAM sarvaBUtanamaskftaH /
etasya devanATasya kAryasya ca parasya ca // BrP_226.20 //
brahmaBUtasya satataM brahmarziSaraRasya ca /
brahmA vasati nABisTaH SarIre 'haM ca saMsTitaH // BrP_226.21 //
sarvAH suKaM saMsTitAS ca SarIre tasya devatAH /
sa devaH puRqarIkAkzaH SrIgarBaH SrIsahozitaH // BrP_226.22 //
SArNgacakrAyuDaH KaqgI sarvanAgaripuDvajaH /
uttamena suSIlena SOcena ca damena ca // BrP_226.23 //
parAkrameRa vIryeRa vapuzA darSanena ca /
ArohaRapramARena vIryeRArjavasaMpadA // BrP_226.24 //
AnfSaMsyena rUpeRa balena ca samanvitaH /
astrEH samuditaH sarvEr divyEr adButadarSanEH // BrP_226.25 //
yogamAyAsahasrAkzo virUpAkzo mahAmanAH /
vAcA mitrajanaSlAGI jYAtibanDujanapriyaH // BrP_226.26 //
kzamAvAMS cAnahaMvAdI sa devo brahmadAyakaH /
BayahartA BayArtAnAM mitrAnandavivarDanaH // BrP_226.27 //
SaraRyaH sarvaBUtAnAM dInAnAM pAlane rataH /
SrutavAn aTa saMpannaH sarvaBUtanamaskftaH // BrP_226.28 //
samASritAnAm upakfc CatrURAM Bayakft taTA /
nItijYo nItisaMpanno brahmavAdI jitendriyaH // BrP_226.29 //
BavArTam eva devAnAM budDyA paramayA yutaH /
prAjApatye SuBe mArge mAnave DarmasaMskfte // BrP_226.30 //
samutpatsyati govindo manor vaMSe mahAtmanaH /
aMSo nAma manoH putro hy antarDAmA tataH param // BrP_226.31 //
antarDAmno havirDAmA prajApatir aninditaH /
prAcInabarhir BavitA havirDAmnaH suto dvijAH // BrP_226.32 //
tasya pracetaHpramuKA Bavizyanti daSAtmajAH /
prAcetasas taTA dakzo Baviteha prajApatiH // BrP_226.33 //
dAkzAyaRyas taTAdityo manur Adityatas tataH /
manoS ca vaMSaja ilA sudyumnaS ca Bavizyati // BrP_226.34 //
buDAt purUravAS cApi tasmAd Ayur Bavizyati /
nahuzo BavitA tasmAd yayAtis tasya cAtmajaH // BrP_226.35 //
yadus tasmAn mahAsattvaH krozwA tasmAd Bavizyati /
krozwuS cEva mahAn putro vfjinIvAn Bavizyati // BrP_226.36 //
vfjinIvataS ca BavitA uzaNgur aparAjitaH /
uzaNgor BavitA putraH SUraS citraraTas taTA // BrP_226.37 //
tasya tv avarajaH putraH SUro nAma Bavizyati /
tezAM viKyAtavIryARAM cAritraguRaSAlinAm // BrP_226.38 //
yajvinAM ca viSudDAnAM vaMSe brAhmaRasattamAH /
sa SUraH kzatriyaSrezWo mahAvIryo mahAyaSAH // BrP_226.39 //
svavaMSavistArakaraM janayizyati mAnadam /
vasudevam iti KyAtaM putram AnakadunduBim // BrP_226.40 //
tasya putraS caturbAhur vAsudevo Bavizyati /
dAtA brAhmaRasatkartA brahmaBUto dvijapriyaH // BrP_226.41 //
rAjYo badDAn sa sarvAn vE mokzayizyati yAdavaH /
jarAsaMDaM tu rAjAnaM nirjitya girigahvare // BrP_226.42 //
sarvapArTivaratnAQyo Bavizyati sa vIryavAn /
pfTivyAm apratihato vIryeRApi Bavizyati // BrP_226.43 //
vikrameRa ca saMpannaH sarvapArTivapArTivaH /
SUraH saMhanano BUto dvArakAyAM vasan praBuH // BrP_226.44 //
pAlayizyati gAM devIM vinirjitya durASayAn /
taM BavantaH samAsAdya brAhmaREr arhaREr varEH // BrP_226.45 //
arcayantu yaTAnyAyaM brahmARam iva SASvatam /
yo hi mAM drazwum icCeta brahmARaM ca pitAmaham // BrP_226.46 //
drazwavyas tena BagavAn vAsudevaH pratApavAn /
dfzwe tasminn ahaM dfzwo na me 'trAsti vicAraRA // BrP_226.47 //
pitAmaho vAsudeva iti vitta tapoDanAH /
sa yasya puRqarIkAkzaH prItiyukto Bavizyati // BrP_226.48 //
tasya devagaRaH prIto brahmapUrvo Bavizyati /
yas tu taM mAnavo loke saMSrayizyati keSavam // BrP_226.49 //
tasya kIrtir yaSaS cEva svargaS cEva Bavizyati /
DarmARAM deSikaH sAkzAd Bavizyati sa DarmavAn // BrP_226.50 //
DarmavidBiH sa deveSo namaskAryaH sadAcyutaH /
Darma eva sadA hi syAd asminn aByarcite viBO // BrP_226.51 //
sa hi devo mahAtejAH prajAhitacikIrzayA /
DarmArTaM puruzavyAGra fzikowIH sasarja ca // BrP_226.52 //
tAH sfzwAs tena viDinA parvate ganDamAdane /
sanatkumArapramuKAs tizWanti tapasAnvitAH // BrP_226.53 //
tasmAt sa vAgmI DarmajYo namasyo dvijapuMgavAH /
vandito hi sa vandeta mAnito mAnayIta ca // BrP_226.54 //
dfzwaH paSyed aharahaH saMSritaH pratisaMSrayet /
arcitaS cArcayen nityaM sa devo dvijasattamAH // BrP_226.55 //
evaM tasyAnavadyasya vizRor vE paramaM tapaH /
Adidevasya mahataH sajjanAcaritaM sadA // BrP_226.56 //
Buvane 'Byarcito nityaM devEr api sanAtanaH /
aBayenAnurUpeRa prapadya tam anuvratAH // BrP_226.57 //
karmaRA manasA vAcA sa namasyo dvijEH sadA /
yatnavadBir upasTAya drazwavyo devakIsutaH // BrP_226.58 //
eza vE vihito mArgo mayA vE munisattamAH /
taM dfzwvA sarvadeveSaM dfzwAH syuH surasattamAH // BrP_226.59 //
mahAvarAhaM taM devaM sarvalokapitAmaham /
ahaM cEva namasyAmi nityam eva jagatpatim // BrP_226.60 //
tatra ca tritayaM dfzwaM Bavizyati na saMSayaH /
samastA hi vayaM devAs tasya dehe vasAmahe // BrP_226.61 //
tasyEva cAgrajo BrAtA sitAdrinicayapraBaH /
halI bala iti KyAto Bavizyati DarADaraH // BrP_226.62 //
triSirAs tasya devasya dfzwo 'nanta iti praBoH /
suparRo yasya vIryeRa kaSyapasyAtmajo balI // BrP_226.63 //
antaM nEvASakad drazwuM devasya paramAtmanaH /
sa ca Sezo vicarate parayA vE mudA yutaH // BrP_226.64 //
antarvasati Bogena pariraBya vasuMDarAm /
ya eza vizRuH so 'nanto BagavAn vasuDADaraH // BrP_226.65 //
yo rAmaH sa hfzIkeSo 'cyutaH sarvaDarADaraH /
tAv uBO puruzavyAGrO divyO divyaparAkramO // BrP_226.66 //
drazwavyO mAnanIyO ca cakralANgalaDAriRO /
eza vo 'nugrahaH prokto mayA puRyas tapoDanAH /
tad Bavanto yaduSrezWaM pUjayeyuH prayatnataH // BrP_226.67 //
{munaya UcuH: }
aho kfzRasya mAhAtmyaM Srutam asmABir adButam /
sarvapApaharaM puRyaM DanyaM saMsAranASanam // BrP_227.1 //
saMpUjya viDivad BaktyA vAsudevaM mahAmune /
kAM gatiM yAnti manujA vAsudevArcane ratAH // BrP_227.2 //
kiM prApnuvanti te mokzaM kiM vA svargaM mahAmune /
aTavA kiM muniSrezWa prApnuvanty uBayaM Palam // BrP_227.3 //
Cettum arhasi sarvajYa saMSayaM no hfdi sTitam /
CettA nAnyo 'sti loke 'smiMs tvadfte munisattama // BrP_227.4 //
{vyAsa uvAca: }
sADu sADu muniSrezWA BavadBir yad udAhftam /
SfRuDvam AnupUrvyeRa vEzRavAnAM suKAvaham // BrP_227.5 //
dIkzAmAtreRa kfzRasya narA mokzaM vrajanti vE /
kiM punar ye sadA BaktyA pUjayanty acyutaM dvijAH // BrP_227.6 //
na tezAM durlaBaH svargo mokzaS ca munisattamAH /
laBante vEzRavAH kAmAn yAn yAn vAYCanti durlaBAn // BrP_227.7 //
ratnaparvatam Aruhya naro ratnaM yaTAdadet /
svecCayA muniSArdUlAs taTA kfzRAn manoraTAn // BrP_227.8 //
kalpavfkzaM samAsAdya PalAni svecCayA yaTA /
gfhRAti puruzo viprAs taTA kfzRAn manoraTAn // BrP_227.9 //
SradDayA viDivat pUjya vAsudevaM jagadgurum /
DarmArTakAmamokzARAM prApnuvanti narAH Palam // BrP_227.10 //
ArADya taM jagannATaM viSudDenAntarAtmanA /
prApnuvanti narAH kAmAn surARAm api durlaBAn // BrP_227.11 //
ye 'rcayanti sadA BaktyA vAsudevAKyam avyayam /
na tezAM durlaBaM kiMcid vidyate Buvanatraye // BrP_227.12 //
DanyAs te puruzA loke ye 'rcayanti sadA harim /
sarvapApaharaM devaM sarvakAmaPalapradam // BrP_227.13 //
brAhmaRAH kzatriyA vESyAH striyaH SUdrAntyajAtayaH /
saMpUjya taM suravaraM prApnuvanti parAM gatim // BrP_227.14 //
tasmAc CfRuDvaM munayo yat pfcCata mamAnaGAH /
pravakzyAmi samAsena gatiM tezAM mahAtmanAm // BrP_227.15 //
tyaktvA mAnuzyakaM dehaM rogAyatanam aDruvam /
jarAmaraRasaMyuktaM jalabudbudasaMniBam // BrP_227.16 //
mAMsaSoRitadurganDaM vizWAmUtrAdiBir yutam /
asTisTURam ameDyaM ca snAyucarmaSirAnvitam // BrP_227.17 //
kAmagena vimAnena divyaganDarvanAdinA /
taruRAdityavarRena kiNkiRIjAlamAlinA // BrP_227.18 //
upagIyamAnA ganDarvEr apsaroBir alaMkftAH /
vrajanti lokapAlAnAM BavanaM tu pfTak pfTak // BrP_227.19 //
manvantarapramARaM tu BuktvA kAlaM pfTak pfTak /
BuvanAni pfTak tezAM sarvaBogEr alaMkftAH // BrP_227.20 //
tato 'ntarikzaM lokaM te yAnti sarvasuKapradam /
tatra BuktvA varAn BogAn daSamanvantaraM dvijAH // BrP_227.21 //
tasmAd ganDarvalokaM tu yAnti vE vEzRavA dvijAH /
viMSanmanvantaraM kAlaM tatra BuktvA manoramAn // BrP_227.22 //
BogAn AdityalokaM tu tasmAd yAnti supUjitAH /
triMSanmanvantaraM tatra BogAn BuktvAtidEvatAn // BrP_227.23 //
tasmAd vrajanti te viprAS candralokaM suKapradam /
manvantarARAM te tatra catvAriMSad guRAnvitam // BrP_227.24 //
kAlaM BuktvA SuBAn BogAY jarAmaraRavarjitAH /
tasmAn nakzatralokaM tu vimAnEH samalaMkftam // BrP_227.25 //
vrajanti te muniSrezWA guREH sarvEr alaMkftAH /
manvantarARAM paYcASad BuktvA BogAn yaTepsitAn // BrP_227.26 //
tasmAd vrajanti te viprA devalokaM sudurlaBam /
zazwimanvantaraM yAvat tatra BuktvA sudurlaBAn // BrP_227.27 //
BogAn nAnAviDAn viprA fgdvyazwakasamanvitAn /
SakralokaM punas tasmAd gacCanti surapUjitAH // BrP_227.28 //
manvantarARAM tatrEva BuktvA kAlaM ca saptatim /
BogAn uccAvacAn divyAn manasaH prItivarDanAn // BrP_227.29 //
tasmAd vrajanti te lokaM prAjApatyam anuttamam /
BuktvA tatrepsitAn BogAn sarvakAmaguRAnvitAn // BrP_227.30 //
manvantaram aSItiM ca kAlaM sarvasuKapradam /
tasmAt pEtAmahaM lokaM yAnti te vEzRavA dvijAH // BrP_227.31 //
manvantarARAM navati krIqitvA tatra vE suKam /
ihAgatya punas tasmAd viprARAM pravare kule // BrP_227.32 //
jAyante yogino viprA vedaSAstrArTapAragAH /
evaM sarvezu lokezu BuktvA BogAn yaTepsitAn // BrP_227.33 //
ihAgatya punar yAnti upary upari ca kramAt /
saMBave saMBave te tu SatavarzaM dvijottamAH // BrP_227.34 //
BuktvA yaTepsitAn BogAn yAnti lokAntaraM tataH /
daSajanma yadA tezAM krameREvaM prapUryate // BrP_227.35 //
tadA lokaM harer divyaM brahmalokAd vrajanti te /
gatvA tatrAkzayAn BogAn BuktvA sarvaguRAnvitAn // BrP_227.36 //
manvantaraSataM yAvaj janmamftyuvivarjitAH /
gacCanti BuvanaM paScAd vArAhasya dvijottamAH // BrP_227.37 //
divyadehAH kuRqalino mahAkAyA mahAbalAH /
krIqanti tatra viprendrAH kftvA rUpaM caturBujam // BrP_227.38 //
daSa kowisahasrARi varzARAM dvijasattamAH /
tizWanti SASvate BAve sarvEr devEr namaskftAH // BrP_227.39 //
tato yAnti tu te DIrA narasiMhagfhaM dvijAH /
krIqante tatra muditA varzakowyayutAni ca // BrP_227.40 //
tadante vEzRavaM yAnti puraM sidDanizevitam /
krIqante tatra sOKyena varzARAm ayutAni ca // BrP_227.41 //
brahmaloke punar viprA gacCanti sADakottamAH /
tatra sTitvA ciraM kAlaM varzakowiSatAn bahUn // BrP_227.42 //
nArAyaRapuraM yAnti tatas te sADakeSvarAH /
BuktvA BogAMS ca viviDAn varzakowyarbudAni ca // BrP_227.43 //
anirudDapuraM paScAd divyarUpA mahAbalAH /
gacCanti sADakavarAH stUyamAnAH surAsurEH // BrP_227.44 //
tatra kowisahasrARi varzARAM ca caturdaSa /
tizWanti vEzRavAs tatra jarAmaraRavarjitAH // BrP_227.45 //
pradyumnasya puraM paScAd gacCanti vigatajvarAH /
tatra tizWanti te viprA lakzakowiSatatrayam // BrP_227.46 //
svacCandagAmino hfzwA balaSaktisamanvitAH /
gacCanti yoginaH paScAd yatra saMkarzaRaH praBuH // BrP_227.47 //
tatrozitvA ciraM kAlaM BuktvA BogAn sahasraSaH /
viSanti vAsudevEti virUpAKye niraYjane // BrP_227.48 //
vinirmuktAH pare tattve jarAmaraRavarjite /
tatra gatvA vimuktAs te Baveyur nAtra saMSayaH // BrP_227.49 //
evaM krameRa BuktiM te prApnuvanti manIziRaH /
muktiM ca muniSArdUlA vAsudevArcane ratAH // BrP_227.50 //
{vyAsa uvAca: }
ekAdaSyAm uBe pakze nirAhAraH samAhitaH /
snAtvA samyag viDAnena DOtavAsA jitendriyaH // BrP_228.1 //
saMpUjya viDivad vizRuM SradDayA susamAhitaH /
puzpEr ganDEs taTA dIpEr DUpEr nEvedyakEs taTA // BrP_228.2 //
upahArEr bahuviDEr japyEr homapradakziREH /
stotrEr nAnAviDEr divyEr gItavAdyEr manoharEH // BrP_228.3 //
daRqavatpraRipAtES ca jayaSabdEs taTottamEH /
evaM saMpUjya viDivad rAtrO kftvA prajAgaram // BrP_228.4 //
kaTAM vA gItikAM vizRor gAyan vizRuparAyaRaH /
yAti vizRoH paraM sTAnaM naro nAsty atra saMSayaH // BrP_228.5 //
{munaya UcuH: }
prajAgare gItikAyAH PalaM vizRor mahAmune /
brUhi tac Crotum icCAmaH paraM kOtUhalaM hi naH // BrP_228.6 //
{vyAsa uvAca: }
SfRuDvaM muniSArdUlAH pravakzyAmy anupUrvaSaH /
gItikAyAH PalaM vizRor jAgare yad udAhftam // BrP_228.7 //
avantI nAma nagarI baBUva Buvi viSrutA /
tatrAste BagavAn vizRuH SaNKacakragadADaraH // BrP_228.8 //
tasyA nagaryAH paryante cARqAlo gItikovidaH /
sadvfttyotpAditaDano BftyAnAM BaraRe rataH // BrP_228.9 //
vizRuBaktaH sa cARqAlo mAsi mAsi dfQavrataH /
ekAdaSyAM samAgamya sopavAso 'Ta gAyati // BrP_228.10 //
gItikA vizRunAmANkAH prAdurBAvasamASritAH /
gAnDArazaqjanEzAda- svarapaYcamaDEvatEH // BrP_228.11 //
rAtrijAgaraRe vizRuM gATABir upagAyati /
praBAte ca praRamyeSaM dvAdaSyAM gfham etya ca // BrP_228.12 //
jAmAtfBAgineyAMS ca BojayitvA sakanyakAH /
tataH saparivAras tu paScAd BuNkte dvijottamAH // BrP_228.13 //
evaM tasyAsatas tatra kurvato vizRuprIRanam /
gItikABir vicitrABir vayaH pratigataM bahu // BrP_228.14 //
ekadA cEtramAse tu kfzREkAdaSigocare /
vizRuSuSrUzaRArTAya yayO vanam anuttamam // BrP_228.15 //
vanajAtAni puzpARi grahItuM BaktitatparaH /
kziprAtawe mahAraRye viBItakataror aDaH // BrP_228.16 //
dfzwaH sa rAkzasenATa gfhItaS cApi Bakzitum /
cARqAlas tam aTovAca nAdya Bakzyas tvayA hy aham // BrP_228.17 //
prAtar Bokzyasi kalyARa satyam ezyAmy ahaM punaH /
adya kAryaM mama mahat tasmAn muYcasva rAkzasa // BrP_228.18 //
SvaH satyena samezyAmi tataH KAdasi mAm iti /
vizRuSuSrUzaRArTAya rAtrijAgaraRaM mayA /
kAryaM na vrataviGnaM me kartum arhasi rAkzasa // BrP_228.19 //
{vyAsa uvAca: }
taM rAkzasaH pratyuvAca daSarAtram aBojanam /
mamABUd adya ca BavAn mayA labDo mataNgaja // BrP_228.20 //
na mokzye BakzayizyAmi kzuDayA pIqito BfSam /
niSAcaravacaH SrutvA mAtaNgas tam uvAca ha /
sAntvayaY SlakzRayA vAcA sa satyavacanEr dfQEH // BrP_228.21 //
{mAtaNga uvAca: }
satyamUlaM jagat sarvaM brahmarAkzasa tac CfRu /
satyenAhaM SapizyAmi punarAgamanAya ca // BrP_228.22 //
AdityaS candramA vahnir vAyur BUr dyOr jalaM manaH /
ahorAtraM yamaH saMDye dve vidur naracezwitam // BrP_228.23 //
paradArezu yat pApaM yat paradravyahArizu /
yac ca brahmahanaH pApaM surApe gurutalpage // BrP_228.24 //
vanDyApateS ca yat pApaM yat pApaM vfzalIpateH /
yac ca devalake pApaM matsyamAMsASinaS ca yat // BrP_228.25 //
kroqamAMsASino yac ca kUrmamAMsASinaS ca yat /
vfTA mAMsASino yac ca pfzWamAMsASinaS ca yat // BrP_228.26 //
kftaGne mitraGAtake yat pApaM diDizUpatO /
sUtakasya ca yat pApaM yat pApaM krUrakarmaRaH // BrP_228.27 //
kfpaRasya ca yat pApaM yac ca vanDyAtiTer api /
amAvAsyAzwamI zazWI kfzRaSuklacaturdaSI // BrP_228.28 //
tAsu yad gamanAt pApaM yad vipro vrajati striyam /
rajasvalAM taTA paScAc CrAdDaM kftvA striyaM vrajet // BrP_228.29 //
sarvasvasnAtaBojyAnAM yat pApaM malaBojane /
mitraBAryAM gacCatAM ca yat pApaM piSunasya ca // BrP_228.30 //
damBamAyAnurakte ca yat pApaM maDuGAtinaH /
brAhmaRasya pratiSrutya yat pApaM tadayacCataH // BrP_228.31 //
yac ca kanyAnfte pApaM yac ca goSvatarAnfte /
strIbAlahantur yat pApaM yac ca miTyABiBAziRaH // BrP_228.32 //
devavedadvijanfpa- putramitrasatIstriyaH /
yac ca nindayatAM pApaM gurumiTyApacArataH // BrP_228.33 //
agnityAgizu yat pApam agnidAyizu yad vane /
gfhezwyA pAtake yac ca yad goGne yad dvijADame // BrP_228.34 //
yat pApaM parivitte ca yat pApaM parivedinaH /
tayor dAtfgrahItroS ca yat pApaM BrURaGAtinaH // BrP_228.35 //
kiM cAtra bahuBiH proktEH SapaTEs tava rAkzasa /
SrUyatAM SapaTaM BImaM durvAcyam api kaTyate // BrP_228.36 //
svakanyAjIvinaH pApaM gUQasatyena sAkziRaH /
ayAjyayAjake zaRQe yat pApaM SravaRe 'Dame // BrP_228.37 //
pravrajyAvasite yac ca brahmacAriRi kAmuke /
etEs tu pApEr lipye 'haM yadi nEzyAmi te 'ntikam // BrP_228.38 //
{vyAsa uvAca: }
mAtaNgavacanaM SrutvA vismito brahmarAkzasaH /
prAha gacCasva satyena samayaM cEva pAlaya // BrP_228.39 //
ity uktaH kuRapASena SvapAkaH kusumAni tu /
samAdAyAgamac cEva vizRoH sa nilayaM gataH // BrP_228.40 //
tAni prAdAd brAhmaRAya so 'pi prakzAlya cAmBasA /
vizRum aByarcya nilayaM jagAma sa tapoDanAH // BrP_228.41 //
so 'pi mAtaNgadAyAdaH sopavAsas tu tAM niSAm /
gAyan hi bAhyaBUmizWaH prajAgaram upAkarot // BrP_228.42 //
praBAtAyAM tu SarvaryAM snAtvA devaM namasya ca /
satyaM sa samayaM kartuM pratasTe yatra rAkzasaH // BrP_228.43 //
taM vrajantaM paTi naraH prAha Badra kva gacCasi /
sa taTAkaTayat sarvaM so 'py enaM punar abravIt // BrP_228.44 //
DarmArTakAmamokzARAM SarIraM sADanaM yataH /
mahatA tu prayatnena SarIraM pAlayed buDaH // BrP_228.45 //
jIvaDarmArTasuKaM BrP_228.46a
naras taTApnoti mokzagatim agryAm BrP_228.46b
jIvan kIrtim upEti ca BrP_228.46c
Bavati mftasya kA kaTA loke BrP_228.46d
mAtaNgas tad vacaH SrutvA pratyuvAcATa hetumat //* BrP_228.47 //
{mAtaNga uvAca: }
Badra satyaM puraskftya gacCAmi SapaTAH kftAH //* BrP_228.48 //
{vyAsa uvAca: }
taM BUyaH pratyuvAcATa kim evaM mUQaDIr BavAn /
kiM na SrutaM tvayA sADo manunA yad udIritam // BrP_228.49 //
gostrIdvijAnAM parirakzaRArTaM BrP_228.50a
vivAhakAle surataprasaNge BrP_228.50b
prARAtyaye sarvaDanApahAre BrP_228.50c
paYcAnftAny Ahur apAtakAni BrP_228.50d
DarmavAkyaM na ca strIzu na vivAhe taTA ripO /
vaYcane cArTahAnO ca svanASe 'nftake taTA /
evaM tad vAkyam AkarRya mAtaNgaH pratyuvAca ha // BrP_228.51 //
{mAtaNga uvAca: }
mEvaM vadasva BadraM te satyaM lokezu pUjyate /
satyenAvApyate sOKyaM yat kiMcij jagatIgatam // BrP_228.52 //
satyenArkaH pratapati satyenApo rasAtmikAH /
jvalaty agniS ca satyena vAti satyena mArutaH // BrP_228.53 //
DarmArTakAmasaMprAptir mokzaprAptiS ca durlaBA /
satyena jAyate puMsAM tasmAt satyaM na saMtyajet // BrP_228.54 //
satyaM brahma paraM loke satyaM yajYezu cottamam /
satyaM svargasamAyAtaM tasmAt satyaM na saMtyajet // BrP_228.55 //
{vyAsa uvAca: }
ity uktvA so 'Ta mAtaNgas taM prakzipya narottamam /
jagAma tatra yatrAste prARihA brahmarAkzasaH // BrP_228.56 //
tam AgataM samIkzyAsO cARqAlaM brahmarAkzasaH /
vismayotPullanayanaH SiraHkampaM tam abravIt // BrP_228.57 //
{brahmarAkzasa uvAca: }
sADu sADu mahABAga satyavAkyAnupAlaka /
na mAtaNgam ahaM manye BavantaM satyalakzaRam // BrP_228.58 //
karmaRAnena manye tvAM brAhmaRaM Sucim avyayam /
yat kiMcit tvAM BadramuKaM pravakzye DarmasaMSrayam /
kiM tatra BavatA rAtrO kftaM vizRugfhe vada // BrP_228.59 //
{vyAsa uvAca: }
tam aByuvAca mAtaNgaH SfRu vizRugfhe mayA /
yat kftaM rajanIBAge yaTAtaTyaM vadAmi te // BrP_228.60 //
vizRor devakulasyADaH sTitenAnamramUrtinA /
prajAgaraH kfto rAtrO gAyatA vizRugItikAm // BrP_228.61 //
taM brahmarAkzasaH prAha kiyantaM kAlam ucyatAm /
prajAgaro vizRugfhe kftaM BaktimatA vada // BrP_228.62 //
tam aByuvAca prahasan viMSaty abdAni rAkzasa /
ekAdaSyAM mAsi mAsi kftas tatra prajAgaraH /
mAtaNgavacanaM SrutvA provAca brahmarAkzasaH // BrP_228.63 //
{brahmarAkzasa uvAca: }
yad adya tvAM pravakzyAmi tad BavAn vaktum arhati /
ekarAtrikftaM sADo mama dehi prajAgaram // BrP_228.64 //
evaM tvAM mokzayizyAmi mokzayizyAmi nAnyaTA /
triH satyena mahABAga ity uktvA virarAma ha // BrP_228.65 //
{vyAsa uvAca: }
mAtaNgas tam uvAcATa mayAtmA te niSAcara /
niveditaH kim uktena KAdasva svecCayApi mAm // BrP_228.66 //
tam Aha rAkzaso BUyo yAmadvayaprajAgaram /
sagItaM me prayacCasva kfpAM kartuM tvam arhasi // BrP_228.67 //
mAtaNgo rAkzasaM prAha kim asaMbadDam ucyate /
KAdasva svecCayA mAM tvaM na pradAsye prajAgaram /
mAtaNgavacanaM SrutvA prAha taM brahmarAkzasaH // BrP_228.68 //
{brahmarAkzasa uvAca: }
ko hi duzwamatir mando BavantaM drazwum utsahet /
DarzayituM pIqayituM rakzitaM DarmakarmaRA // BrP_228.69 //
dInasya pApagrastasya vizayEr mohitasya ca /
narakArtasya mUQasya sADavaH syur dayAnvitAH // BrP_228.70 //
tan mama tvaM mahABAga kfpAM kftvA prajAgaram /
yAmasyEkasya me dehi gacCa vA nilayaM svakam // BrP_228.71 //
{vyAsa uvAca: }
taM punaH prAha cARqAlo na yAsyAmi nijaM gfham /
na cApi tava dAsyAmi kaTaMcid yAmajAgaram /
taM prahasyATa cARqAlaM provAca brahmarAkzasaH // BrP_228.72 //
{brahmarAkzasa uvAca: }
rAtryavasAne yA gItA gItikA kOtukASrayA /
tasyAH PalaM prayacCasva trAhi pApAt samudDara // BrP_228.73 //
{vyAsa uvAca: }
evam uccArite tena mAtaNgas tam uvAca ha //* BrP_228.74 //
{mAtaNga uvAca: }
kiM pUrvaM BavatA karma vikftaM kftam aYjasA /
yena tvaM dozajAtena saMBUto brahmarAkzasaH // BrP_228.75 //
{vyAsa uvAca: }
tasya tad vAkyam AkarRya mAtaNgaM brahmarAkzasaH /
provAca duHKasaMtaptaH saMsmftya svakftaM kftam // BrP_228.76 //
{brahmarAkzasa uvAca: }
SrUyatAM yo 'ham AsaM vE pUrvaM yac ca mayA kftam /
yasmin kfte pApayoniM gatavAn asmi rAkzasIm // BrP_228.77 //
somaSarma iti KyAtaH pUrvam Asam ahaM dvijaH /
putro 'DyayanaSIlasya devaSarmasya yajvanaH // BrP_228.78 //
kasyacid yajamAnasya sUtramantrabahizkftaH /
nfpasya karmasaktena yUpakarmasunizWitaH // BrP_228.79 //
AgnIDraM cAkarod yajYe loBamohaprapIqitaH /
tasmin parisamApte tu mOrKyAd damBam anuzWitaH // BrP_228.80 //
yazwum ArabDavAn asmi dvAdaSAhaM mahAkratum /
pravartamAne tasmiMs tu kukziSUlo 'Bavan mama // BrP_228.81 //
saMpUrRe daSarAtre tu na samApte taTA kratO /
virUpAkzasya dIyantyAm AhutyAM rAkzase kzaRe // BrP_228.82 //
mfto 'haM tena dozeRa saMBUto brahmarAkzasaH /
mUrKeRa mantrahInena sUtrasvaravivarjitam // BrP_228.83 //
ajAnatA yajYavidyAM yad izwaM yAjitaM ca yat /
tena karmavipAkena saMBUto brahmarAkzasaH // BrP_228.84 //
tan mAM pApamahAmBoDO nimagnaM tvaM samudDara /
prajAgare gItikEkAM paScimAM dAtum arhasi // BrP_228.85 //
{vyAsa uvAca: }
tam uvAcATa cARqAlo yadi prARivaDAd BavAn /
nivfttiM kurute dadyAM tataH paScimagItikAm // BrP_228.86 //
bAQam ity avadat so 'pi mAtaNgo 'pi dadO tadA /
gItikAPalam Amantrya muhUrtArDaprajAgaram // BrP_228.87 //
tasmin gItiPale datte mAtaNgaM brahmarAkzasaH /
praRamya prayayO hfzwas tIrTavaryaM pfTUdakam // BrP_228.88 //
tatrAnaSanasaMkalpaM kftvA prARAY jahO dvijAH /
rAkzasatvAd vinirmukto gItikAPalabfMhitaH // BrP_228.89 //
pfTUdakapraBAvAc ca brahmalokaM ca durlaBam /
daSa varzasahasrARi nirAtaNko 'vasat tataH // BrP_228.90 //
tasyAnte brAhmaRo jAto baBUva smftimAn vaSI /
tasyAhaM caritaM BUyaH kaTayizyAmi Bo dvijAH // BrP_228.91 //
mAtaNgasya kaTASezaM SfRuDvaM gadato mama /
rAkzase tu gate DImAn gfham etya yatAtmavAn // BrP_228.92 //
tadvipracaritaM smftvA nirviRRaH Sucir apy asO /
putrezu BAryAM nikzipya dadO BUmyAH pradakziRAm // BrP_228.93 //
kokAmuKAt samAraBya yAvad vE skandadarSanam /
dfzwvA skandaM yayO DArA- cakre cApi pradakziRam // BrP_228.94 //
tato 'drivaram Agamya vinDyam uccaSiloccayam /
pApapramocanaM tIrTam AsasAda sa tu dvijAH // BrP_228.95 //
snAnaM pApaharaM cakre sa tu cARqAlavaMSajaH /
vimuktapApaH sasmAra pUrvajAtIr anekaSaH // BrP_228.96 //
sa pUrvajanmany aBavad BikzuH saMyatavANmanAH /
yatakAyaS ca matimAn vedavedANgapAragaH // BrP_228.97 //
ekadA gozu nagarAd DriyamARAsu taskarEH /
BikzAvaDUtA rajasA muktA tenATa BikzuRA // BrP_228.98 //
sa tenADarmadozeRa cARqAlIM yonim AgataH /
pApapramocane snAtaH sa mfto narmadAtawe // BrP_228.99 //
mUrKo 'BUd brAhmaRavaro vArARasyAM ca Bo dvijAH /
tatrAsya vasato 'bdEs tu triMSadBiH sidDapUruzaH // BrP_228.100 //
virUparUpI baBrAma yogamAlAbalAnvitaH /
taM dfzwvA sopahAsArTam aBivAdyAByuvAca ha // BrP_228.101 //
kuSalaM sidDapuruzaM kutas tv Agamyate tvayA //* BrP_228.102 //
{vyAsa uvAca: }
evaM saMBAzitas tena jYAto 'ham iti cintya tu /
pratyuvAcATa vandyas taM svargalokAd upAgataH // BrP_228.103 //
taM sidDaM prAha mUrKo 'sO kiM tvaM vetsi trivizwape /
nArAyaRorupraBavAm urvaSIm apsarovarAm // BrP_228.104 //
sidDas tam Aha tAM vedmi SakracAmaraDAriRIm /
svargasyABaraRaM muKyam urvaSIM sADusaMBavAm // BrP_228.105 //
vipraH sidDam uvAcATa fjumArgavivarjitaH /
tan mitra matkfte vArttAm urvaSyA BavatAdarAt // BrP_228.106 //
kaTanIyA yac ca sA te brUyAd AKyAsyate BavAn /
bAQam ity abravIt sidDaH so 'pi vipro mudAnvitaH // BrP_228.107 //
baBUva sidDo 'pi yayO merupfzWaM surAlayam /
sametya corvaSIM prAha yad ukto 'sO dvijena tu // BrP_228.108 //
sA prAha taM sidDavaraM nAhaM kASipatiM dvijam /
jAnAmi satyam uktaM te na cetasi mama sTitam // BrP_228.109 //
ity uktaH prayayO so 'pi kAlena bahunA punaH /
vArARasIM yayO sidDo dfzwo mUrKeRa vE punaH // BrP_228.110 //
dfzwaH pfzwaH kila BUyaH kim AhoruBavA tava /
sidDo 'bravIn na jAnAmi mAm uvAcorvaSI svayam // BrP_228.111 //
sidDavAkyaM tataH SrutvA smitaBinnOzWasaMpuwaH /
punaH prAha kaTaM vetsIty evaM vAcyA tvayorvaSI // BrP_228.112 //
bAQam evaM karizyAmIty uktvA sidDo divaM gataH /
dadarSa SakraBavanAn nizkrAmantIm aTorvaSIm // BrP_228.113 //
provAca tAM sidDavaraH sA ca taM sidDam abravIt /
niyamaM kaMcid api hi karotu dvijasattamaH // BrP_228.114 //
yenAhaM karmaRA sidDa taM jAnAmi na cAnyaTA /
tad urvaSIvaco 'Byetya tasmE mUrKadvijAya tu // BrP_228.115 //
kaTayAm Asa sidDas tu so 'pImaM niyamaM jagO /
tavAgre sidDapuruza niyamo 'yaM kfto mayA // BrP_228.116 //
na Bokzye 'dyapraBfti vE SakawaM satyam Iritam /
ity uktaH prayayO sidDaH svarge dfzwvorvaSIm aTa // BrP_228.117 //
prAhAsO SakawaM Bokzye nAdyapraBfti karhicit /
taM sidDam urvaSI prAha jYAto 'sO sAMprataM mayA // BrP_228.118 //
niyamagrahaRAd eva mUrKo mAm upahAsakaH /
ity uktvA prayayO SIGraM vAsaM nArAyaRAtmajA // BrP_228.119 //
sidDo 'pi vicacArAsO kAmacArI mahItalam /
urvaSy api varArohA gatvA vArARasIM purIm // BrP_228.120 //
matsyodarIjale snAnaM cakre divyavapurDarA /
aTAsAv api mUrKas tu nadIM matsyodarIM mune // BrP_228.121 //
jagAmATa dadarSAsO snAyamAnAm aTorvaSIm /
tAM dfzwvA vavfDe 'TAsya manmaTaH kzoBakfd dfQam // BrP_228.122 //
cakAra mUrKaS cezwAS ca taM vivedorvaSI svayam /
taM mUrKaM sidDagaditaM jYAtvA sasmitam Aha tam // BrP_228.123 //
{urvaSy uvAca: }
kim icCasi mahABAga mattaH SIGram ihocyatAm /
karizyAmi vacas tuByaM tvaM viSrabDaM karizyasi // BrP_228.124 //
{mUrKabrAhmaRa uvAca: }
AtmapradAnena mama prARAn rakza Sucismite //* BrP_228.125 //
{vyAsa uvAca: }
taM prAhATorvaSI vipraM niyamasTAsmi sAMpratam /
tvaM tizWasva kzaRam aTa pratIkzasvAgataM mama // BrP_228.126 //
sTito 'smIty abravId vipraH sApi svargaM jagAma ha /
mAsamAtreRa sAyAtA dadarSa taM kfSaM dvijam // BrP_228.127 //
sTitaM mAsaM nadItIre nirAhAraM surANganA /
taM dfzwvA niScayayutaM BUtvA vfdDavapus tataH // BrP_228.128 //
sA cakAra nadItIre SakawaM SarkarAvftam /
Gftena maDunA cEva nadIM matsyodarIM gatA // BrP_228.129 //
snAtvATa BUmO vasantI SakawaM ca yaTArTataH /
taM brAhmaRaM samAhUya vAkyam Aha sulocanA // BrP_228.130 //
{urvaSy uvAca: }
mayA tIvraM vrataM vipra cIrRaM sOBAgyakAraRAt /
vratAnte nizkftiM dadyAM pratigfhRIzva Bo dvija // BrP_228.131 //
{vyAsa uvAca: }
sa prAha kim idaM loke dIyate SarkarAvftam /
kzutkzAmakaRWaH pfcCAmi sADu Badre samIraya // BrP_228.132 //
sA prAha Sakawo vipra SarkarApizwasaMyutaH /
imaM tvaM samupAdAya prARaM tarpaya mA ciram // BrP_228.133 //
sa tac CrutvATa saMsmftya kzuDayA pIqito 'pi san /
prAha Badre na gfhRAmi niyamo hi kfto mayA // BrP_228.134 //
purataH sidDavargasya na Bokzye SakawaM tv iti /
parijYAnArTam urvaSyA dadasvAnyasya kasyacit // BrP_228.135 //
sAbravIn niyamo Badra kftaH kAzWamaye tvayA /
nAsO kAzWamayo BuNkzva kzuDayA cAtipIqitaH // BrP_228.136 //
tAM brAhmaRaH pratyuvAca na mayA tad viSezaRam /
kftaM Badre 'Ta niyamaH sAmAnyenEva me kftaH // BrP_228.137 //
taM BUyaH prAha sA tanvI na ced Bokzyasi brAhmaRa /
gfhaM gfhItvA gacCasva kuwumbaM tava Bokzyati // BrP_228.138 //
sa tAm uvAca sudati na tAvad yAmi mandiram /
ihAyAtA varArohA trElokye 'py aDikA guREH // BrP_228.139 //
sA mayA madanArtena prArTitASvAsitas tayA /
sTIyatAM kzaRam ity evaM sTAsyAmIti mayoditam // BrP_228.140 //
mAsamAtraM gatAyAs tu tasyA Badre sTitasya ca /
mama satyAnuraktasya saMgamAya Dftavrate // BrP_228.141 //
tasya sA vacanaM SrutvA kftvA svaM rUpam uttamam /
vihasya BAvagamBIram urvaSI prAha taM dvijam // BrP_228.142 //
{urvaSy uvAca: }
sADu satyaM tvayA vipra vrataM nizWitacetasA /
nizpAditaM haWAd eva mama darSanam icCatA // BrP_228.143 //
aham evorvaSI vipra tvAM jijYAsArTam AgatA /
parIkzito niScitavAn BavAn satyatapA fziH // BrP_228.144 //
gacCa SUkaravoddeSaM rUpatIrTeti viSrutam /
sidDiM yAsyasi viprendra tatas tvaM mAm avApsyasi // BrP_228.145 //
{vyAsa uvAca: }
ity uktvA divam utpatya sA jagAmorvaSI dvijAH /
sa ca satyatapA vipro rUpatIrTaM jagAma ha // BrP_228.146 //
tatra SAntiparo BUtvA niyamavrataDfk SuciH /
dehotsarge jagAmAsO gAnDarvaM lokam uttamam // BrP_228.147 //
tatra manvantaraSataM BogAn BuktvA yaTArTataH /
baBUva sukule rAjA prajAraYjanatatparaH // BrP_228.148 //
sa yajvA viviDEr yajYEH samAptavaradakziREH /
putrezu rAjyaM nikzipya yayO SOkaravaM punaH // BrP_228.149 //
rUpatIrTe mfto BUyaH Sakralokam upAgataH /
tatra manvantaraSataM BogAn BuktvA tataS cyutaH // BrP_228.150 //
pratizWAne puravare buDaputraH purUravAH /
baBUva tatra corvaSyAH saMgamAya tapoDanAH // BrP_228.151 //
evaM purA satyatapA dvijAtis BrP_228.152a
tIrTe prasidDe sa hi rUpasaMjYe BrP_228.152b
ArADya janmany aTa cArcya vizRum BrP_228.152c
avApya BogAn aTa muktim eti BrP_228.152d
{munaya UcuH: }
SrutaM PalaM gItikAyA asmABiH suprajAgare /
kfzRasya yena cARqAlo gato 'sO paramAM gatim // BrP_229.1 //
yaTA vizRO Baved Baktis tan no brUhi mahAmate /
tapasA karmaRA yena Srotum icCAma sAMpratam // BrP_229.2 //
{vyAsa uvAca: }
SfRuDvaM muniSArdUlAH pravakzyAmy anupUrvaSaH /
yaTA kfzRe Baved BaktiH puruzasya mahAPalA // BrP_229.3 //
saMsAre 'smin mahAGore sarvaBUtaBayAvahe /
mahAmohakare nFRAM nAnAduHKaSatAkule // BrP_229.4 //
tiryagyonisahasrezu jAyamAnaH punaH punaH /
kaTaMcil laBate janma dehI mAnuzyakaM dvijAH // BrP_229.5 //
mAnuzatve 'pi vipratvaM vipratve 'pi vivekitA /
vivekAd DarmabudDis tu budDyA tu SreyasAM grahaH // BrP_229.6 //
yAvat pApakzayaM puMsAM na Bavej janma saMcitam /
tAvan na jAyate Baktir vAsudeve jaganmaye // BrP_229.7 //
tasmAd vakzyAmi Bo viprA BaktiH kfzRe yaTA Bavet /
anyadevezu yA BaktiH puruzasyeha jAyate // BrP_229.8 //
karmaRA manasA vAcA tadgatenAntarAtmanA /
tena tasya Baved Baktir yajane munisattamAH // BrP_229.9 //
sa karoti tato viprA BaktiM cAgneH samAhitaH /
tuzwe hutASane tasya Baktir Bavati BAskare // BrP_229.10 //
pUjAM karoti satatam Adityasya tato dvijAH /
prasanne BAskare tasya Baktir Bavati SaMkare // BrP_229.11 //
pUjAM karoti viDivat sa tu SaMBoH prayatnataH /
tuzwe trilocane tasya Baktir Bavati keSave // BrP_229.12 //
saMpUjya taM jagannATaM vAsudevAKyam avyayam /
tato BuktiM ca muktiM ca sa prApnoti dvijottamAH // BrP_229.13 //
{munaya UcuH: }
avEzRavA narA ye tu dfSyante ca mahAmune /
kiM te vizRuM nArcayanti brUhi tatkAraRaM dvija // BrP_229.14 //
{vyAsa uvAca: }
dvO BUtasargO viKyAtO loke 'smin munisattamAH /
AsuraS ca taTA dEvaH purA sfzwaH svayaMBuvA // BrP_229.15 //
dEvIM prakftim AsAdya pUjayanti tato 'cyutam /
AsurIM yonim ApannA dUzayanti narA harim // BrP_229.16 //
mAyayA hatavijYAnA vizRos te tu narADamAH /
aprApya taM hariM viprAs tato yAnty aDamAM gatim // BrP_229.17 //
tasya yA gahvarI mAyA durvijYeyA surAsurEH /
mahAmohakarI nFRAM dustarA cAkftAtmaBiH // BrP_229.18 //
{munaya UcuH: }
icCAmas tAM mahAmAyAM jYAtuM vizRoH sudustarAm /
vaktum arhasi DarmajYa paraM kOtUhalaM hi naH // BrP_229.19 //
{vyAsa uvAca: }
svapnendrajAlasaMkASA mAyA sA lokakarzaRI /
kaH Saknoti harer mAyAM jYAtuM tAM keSavAd fte // BrP_229.20 //
yA vfttA brAhmaRasyAsIn mAyArTe nAradasya ca /
viqambanAM tu tAM viprAH SfRuDvaM gadato mama // BrP_229.21 //
prAg AsIn nfpatiH SrImAn AgnIDra iti viSrutaH /
nagare kAmadamanas tasyATa tanayaH SuciH // BrP_229.22 //
DarmArAmaH kzamASIlaH pitfSuSrUzaRe rataH /
prajAnuraYjako dakzaH SrutiSAstrakftaSramaH // BrP_229.23 //
pitAsya tv akarod yatnaM vivAhAya na cEcCata /
taM pitA prAha kim iti necCase dArasaMgraham // BrP_229.24 //
sarvam etat suKArTaM hi vAYCanti manujAH kila /
suKamUlA hi dArAS ca tasmAt taM tvaM samAcara // BrP_229.25 //
sa pitur vacanaM SrutvA tUzRIm Aste ca gOravAt /
muhur muhus taM ca pitA codayAm Asa Bo dvijAH // BrP_229.26 //
aTAsO pitaraM prAha tAta nAmAnurUpatA /
mayA samASritA vyaktA vEzRavI paripAlinI // BrP_229.27 //
taM pitA prAha saMgamya nEza Darmo 'sti putraka /
na viDArayitavyA syAt puruzeRa vipaScitA // BrP_229.28 //
kuru madvacanaM putra praBur asmi pitA tava /
mA nimajja kulaM mahyaM narake saMtatikzayAt // BrP_229.29 //
sa hi taM pitur AdeSaM SrutvA prAha suto vaSI /
prItaH saMsmftya pOrARIM saMsArasya vicitratAm // BrP_229.30 //
{putra uvAca: }
SfRu tAta vaco mahyaM tattvavAkyaM sahetukam /
nAmAnurUpaM kartavyaM satyaM Bavati pArTiva // BrP_229.31 //
mayA janmasahasrARi jarAmftyuSatAni ca /
prAptAni dArasaMyoga- viyogAni ca sarvaSaH // BrP_229.32 //
tfRagulmalatAvallI- sarIsfpamfgadvijAH /
paSustrIpuruzAdyAni prAptAni SataSo mayA // BrP_229.33 //
gaRakiMnaraganDarva- vidyADaramahoragAH /
yakzaguhyakarakzAMsi dAnavApsarasaH surAH // BrP_229.34 //
nadISvarasahasraM ca prAptaM tAta punaH punaH /
sfzwas tu bahuSaH sfzwO saMhAre cApi saMhftaH // BrP_229.35 //
dArasaMyogayuktasya tAtedfN me viqambanA /
itas tftIye yad vfttaM mama janmani tac CfRu /
kaTayAmi samAsena tIrTamAhAtmyasaMBavam // BrP_229.36 //
atItya janmAni bahUni tAta BrP_229.37a
nfdevaganDarvamahoragARAm BrP_229.37b
vidyADarARAM KagakiMnarARAM BrP_229.37c
jAto hi vaMSe sutapA maharziH BrP_229.37d
tato mahABUd acalA hi Baktir BrP_229.38a
janArdane lokapatO maDuGne BrP_229.38b
vratopavAsEr viviDES ca BaktyA BrP_229.38c
saMtozitaS cakragadAstraDArI BrP_229.38d
tuzwo 'ByagAt pakzipatiM mahAtmA BrP_229.39a
vizRuH samAruhya varaprado me BrP_229.39b
prAhoccaSabdaM vriyatAM dvijAte BrP_229.39c
varo hi yaM vAYCasi taM pradAsye BrP_229.39d
tato 'ham Uce harim ISitAraM BrP_229.40a
tuzwo 'si cet keSava tad vfRomi BrP_229.40b
yA sA tvadIyA paramA hi mAyA BrP_229.40c
tAM vettum icCAmi janArdano 'ham BrP_229.40d
aTAbravIn me maDukEwaBAriH BrP_229.41a
kiM te tayA brahman mAyayA vE BrP_229.41b
DarmArTakAmAni dadAni tuByaM BrP_229.41c
putrARi muKyAni nirAmayatvam BrP_229.41d
tato murAriM punar uktavAn ahaM BrP_229.42a
BUyo 'rTaDarmArTajigIzitEva yat BrP_229.42b
mAyA tavemAm iha vettum icCe BrP_229.42c
mamAdya tAM darSaya puzkarAkza BrP_229.42d
tato 'ByuvAcATa nfsiMhamuKyaH BrP_229.43a
SrISaH praBur vizRur idaM vaco me BrP_229.43b
{vizRur uvAca: }
mAyAM madIyAM nahi vetti kaScin BrP_229.43c
na cApi vA vetsyati kaScid eva BrP_229.43d
pUrvaM surarzir dvija nAradAKyo BrP_229.44a
brahmAtmajo 'BUn mama BaktiyuktaH BrP_229.44b
tenApi pUrvaM BavatA yaTEva BrP_229.44c
saMtozito BaktimatA hi tadvat BrP_229.44d
varaM ca dattaM gatavAn ahaM ca BrP_229.45a
sa cApi vavre varam etad eva BrP_229.45b
nivArito mAm atimUQaBAvAd BrP_229.45c
BavAn yaTEvaM vftavAn varaM ca BrP_229.45d
tato mayokto 'mBasi nArada tvaM BrP_229.46a
mAyAM hi me vetsyasi saMnimagnaH BrP_229.46b
tato nimagno 'mBasi nArado 'sO BrP_229.46c
kanyA baBO kASipateH suSIlA BrP_229.46d
tAM yOvanAQyAm aTa cAruDarmiRe BrP_229.47a
vidarBarAjYas tanayAya vE dadO BrP_229.47b
svaDarmaRe so 'pi tayA sametaH BrP_229.47c
sizeva kAmAn atulAn maharziH BrP_229.47d
svarge gate 'sO pitari pratApavAn BrP_229.48a
rAjyaM kramAyAtam avApya hfzwaH BrP_229.48b
vidarBarAzwraM paripAlayAnaH BrP_229.48c
putrEH sapOtrEr bahuBir vfto 'BUt BrP_229.48d
aTABavad BUmipateH suDarmaRaH BrP_229.49a
kASISvareRATa samaM suyudDam BrP_229.49b
tatra kzayaM prApya saputrapOtraM BrP_229.49c
vidarBarAw kASipatiS ca yudDe BrP_229.49d
tataH suSIlA pitaraM saputraM BrP_229.50a
jYAtvA patiM cApi saputrapOtram BrP_229.50b
purAd viniHsftya raRAvaniM gatA BrP_229.50c
dfzwvA suSIlA kadanaM mahAntam BrP_229.50d
Bartur bale tatra pitur bale ca BrP_229.51a
duHKAnvitA sA suciraM vilapya BrP_229.51b
jagAma sA mAtaram ArtarUpA BrP_229.51c
BrAtFn sutAn BrAtfsutAn sapOtrAn BrP_229.51d
BartAram ezA pitaraM ca gfhya BrP_229.52a
mahASmaSAne ca mahAcitiM sA BrP_229.52b
kftvA hutASaM pradadO svayaM ca BrP_229.52c
yadA samidDo hutaBug baBUva BrP_229.52d
tadA suSIlA praviveSa vegAd BrP_229.53a
DA putra hA putra iti bruvARA BrP_229.53b
tadA punaH sA munir nArado 'BUt BrP_229.53c
sa cApi vahniH sPawikAmalABaH BrP_229.53d
pUrRaM saro 'BUd aTa cottatAra BrP_229.54a
tasyAgrato devavaras tu keSavaH BrP_229.54b
prahasya devarzim uvAca nAradam BrP_229.54d
kas te tu putro vada me maharze BrP_229.55a
mftaM ca kaM Socasi nazwabudDiH BrP_229.55b
vrIqAnvito 'BUd aTa nArado 'sO BrP_229.55c
tato 'ham enaM punar eva cAha BrP_229.55d
itIdfSA nArada kazwarUpA BrP_229.56a
mAyA madIyA kamalAsanAdyEH BrP_229.56b
SakyA na vettuM samahendrarudrEH BrP_229.56c
kaTaM BavAn vetsyati durviBAvyAm BrP_229.56d
sa vAkyam AkarRya mahAmaharzir BrP_229.57a
uvAca BaktiM mama dehi vizRo BrP_229.57b
prApte 'Ta kAle smaraRaM taTEva BrP_229.57c
sadA ca saMdarSanam ISa te 'stu BrP_229.57d
yatrAham ArtaS citim adya rUQas BrP_229.58a
tat tIrTam astv acyutapApahantrA BrP_229.58b
aDizWitaM keSava nityam eva BrP_229.58c
tvayA sahAsaM kamalodBavena BrP_229.58d
tato mayokto dvija nArado 'sO BrP_229.59a
tIrTaM sitode hi citis tavAstu BrP_229.59b
sTAsyAmy ahaM cAtra sadEva vizRur BrP_229.59c
maheSvaraH sTAsyati cottareRa BrP_229.59d
yadA viraYcer vadanaM trinetraH BrP_229.60a
sa cCetsyateyaM ca mamogravAcam BrP_229.60b
tadA kapAlasya tu mocanAya BrP_229.60c
samezyate tIrTam idaM tvadIyam BrP_229.60d
snAtasya tIrTe tripurAntakasya BrP_229.61a
patizyate BUmitale kapAlam BrP_229.61b
tatas tu tIrTeti kapAlamocanaM BrP_229.61c
KyAtaM pfTivyAM ca Bavizyate tat BrP_229.61d
tadA praBfty ambudavAhano 'sO BrP_229.62a
na mokzyate tIrTavaraM supuRyam BrP_229.62b
na cEva tasmin dvija saMpracakzate BrP_229.62c
tat kzetram ugraM tv aTa brahmavaDyA BrP_229.62d
yadA na mokzaty amarArihantA BrP_229.63a
tat kzetramuKyaM mahad AptapuRyam BrP_229.63b
tadA vimukteti surE rahasyaM BrP_229.63c
tIrTaM stutaM puRyadam avyayAKyam BrP_229.63d
kftvA tu pApAni naro mahAnti BrP_229.64a
tasmin pravizwaH Sucir apramAdI BrP_229.64b
yadA tu mAM cintayate sa SudDaH BrP_229.64c
prayAti mokzaM BagavatprasAdAt BrP_229.64d
BUtvA tasmin rudrapiSAcasaMjYo BrP_229.65a
yonyantare duHKam upASnute 'sO BrP_229.65b
vimuktapApo bahuvarzapUgEr BrP_229.65c
utpattim AyAsyati vipragehe BrP_229.65d
Sucir yatAtmAsya tato 'ntakAle BrP_229.66a
rudro hitaM tArakam asya kIrtayet BrP_229.66b
ity evam uktvA dvijavarya nAradaM BrP_229.66c
gato 'smi dugDArRavam Atmageham BrP_229.66d
sa cApi vipras tridivaM cacAra BrP_229.67a
ganDarvarAjena samarcyamAnaH BrP_229.67b
etat tavoktaM nanu boDanAya BrP_229.67c
mAyA madIyA nahi Sakyate sA BrP_229.67d
jYAtuM BavAn icCati cet tato 'dya BrP_229.68a
evaM viSasvApsu ca vetsi yena BrP_229.68b
evaM dvijAtir hariRA praboDito BrP_229.68c
BAvyarTayogAn nimamajja toye BrP_229.68d
kokAmuKe tAta tato hi kanyA BrP_229.69a
cARqAlaveSmany aBavad dvijaH saH BrP_229.69b
rUpAnvitA SIlaguRopapannA BrP_229.69c
avApa sA yOvanam AsasAda BrP_229.69d
cARqAlaputreRa subAhunApi BrP_229.70a
vivAhitA rUpavivarjitena BrP_229.70b
patir na tasyA hi mato baBUva BrP_229.70c
sA tasya cEvABimatA baBUva BrP_229.70d
putradvayaM netrahInaM baBUva BrP_229.71a
kanyA ca paScAd baDirA taTAnyA BrP_229.71b
patir daridras tv aTa sApi mugDA BrP_229.71c
nadIgatA roditi tatra nityam BrP_229.71d
gatA kadAcit kalaSaM gfhItvA BrP_229.72a
sAntar jalaM snAtum aTa pravizwA BrP_229.72b
yAvad dvijo 'sO punar eva tAvaj BrP_229.72c
jAtaH kriyAyogarataH suSIlaH BrP_229.72d
tasyAH sa BartATa ciraMgateti BrP_229.73a
drazwuM jagAmATa nadIM supuRyAm BrP_229.73b
dadarSa kumBaM na ca tAM tawasTAM BrP_229.73c
tato 'tiduHKAt praruroda nAdayan BrP_229.73d
tato 'nDayugmaM baDirA ca kanyA BrP_229.74a
duHKAnvitAsO samupAjagAma BrP_229.74b
te vE rudantaM pitaraM ca dfzwvA BrP_229.74c
duHKAnvitA vE rurudur BfSArtAH BrP_229.74d
tataH sa papracCa nadItawasTAn BrP_229.75a
dvijAn BavadBir yadi yozid ekA BrP_229.75b
dfzwA tu toyArTam upAdravantI BrP_229.75c
AKyAta te procur imAM pravizwA BrP_229.75d
nadIM na BUyas tu samuttatAra BrP_229.76a
etAvad eveha samIhitaM naH BrP_229.76b
sa tadvaco GorataraM niSamya BrP_229.76c
ruroda SokASrupariplutAkzaH BrP_229.76d
taM vE rudantaM sasutaM sakanyaM BrP_229.77a
dfzwvAham ArtaH sutarAM baBUva BrP_229.77b
ArtiS ca me 'BUd aTa saMsmftiS ca BrP_229.77c
cARqAlayozAham iti kzitISa BrP_229.77d
tato 'bravaM taM nfpate mataNgaM BrP_229.78a
kimarTam Artena hi rudyate tvayA BrP_229.78b
tasyA na lABo BavitAtimOrKyAd BrP_229.78c
Akranditeneha vfTA hi kiM te BrP_229.78d
sa mAm uvAcAtmajayugmam anDaM BrP_229.79a
kanyA cEkA baDireyaM taTEva BrP_229.79b
kaTaM dvijAte aDunArtam etam BrP_229.79c
ASvAsayizye 'py aTa pozayizye BrP_229.79d
ity evam uktvA sa sutES ca sArDaM BrP_229.80a
PUtkftya PUtkftya ca roditi sma BrP_229.80b
yaTA yaTA roditi sa SvapAkas BrP_229.80c
taTA taTA me hy aBavat kftApi BrP_229.80d
tato 'ham ArtaM tu nivArya taM vE BrP_229.81a
svavaMSavfttAntam aTAcacakze BrP_229.81b
tataH sa duHKAt saha putrakEH BrP_229.81c
saMviveSa kokAmuKam ArtarUpaH BrP_229.81d
pravizwamAtre salile mataNgas BrP_229.82a
tIrTapraBAvAc ca vimuktapApaH BrP_229.82b
vimAnam Aruhya SaSiprakASaM BrP_229.82c
yayO divaM tAta mamopapaSyataH BrP_229.82d
tasmin pravizwe salile mfte ca BrP_229.83a
mamArtir AsId atimohakartrI BrP_229.83b
tato 'tipuRye nfpavarya kokA BrP_229.83c
jale pravizwas tridivaM gataS ca BrP_229.83d
BUyo 'BavaM vESyakule vyaTArto BrP_229.84a
jAtismaras tIrTavaraprasAdAt BrP_229.84b
tato 'tinirviRRamanA gato 'haM BrP_229.84c
kokAmuKaM saMyatavAkyacittaH BrP_229.84d
vrataM samAsTAya kalevaraM svaM BrP_229.85a
saMSozayitvA divam Aruroha BrP_229.85b
tasmAc cyutas tvadBavane ca jAto BrP_229.85c
jAtismaras tAta hariprasAdAt BrP_229.85d
so 'haM samArADya murAridevaM BrP_229.86a
kokAmuKe tyaktaSuBASuBecCaH BrP_229.86b
ity evam uktvA pitaraM praRamya BrP_229.86c
gatvA ca kokAmuKam agratIrTam BrP_229.86d
vizRuM samArADya varAharUpam BrP_229.86e
avApa sidDiM manujarzaBo 'sO BrP_229.86f
itTaM sa kAmadamanaH sahaputrapOtraH BrP_229.87a
kokAmuKe tIrTavare supuRye BrP_229.87b
tyaktvA tanuM dozamayIM tatas tu BrP_229.87c
gato divaM sUryasamEr vimAnEH BrP_229.87d
evaM mayoktA parameSvarasya BrP_229.88a
mAyA surARAm api durvicintyA BrP_229.88b
svapnendrajAlapratimA murArer BrP_229.88c
yayA jagan moham upEti viprAH BrP_229.88d
{munaya UcuH: }
asmABis tu SrutaM vyAsa yat tvayA samudAhftam /
prAdurBAvASritaM puRyaM mAyA vizRoS ca durvidA // BrP_230.1 //
Srotum icCAmahe tvatto yaTAvad upasaMhftim /
mahApralayasaMjYAM ca kalpAnte ca mahAmune // BrP_230.2 //
{vyAsa uvAca: }
SrUyatAM Bo muniSrezWA yaTAvad anusaMhftiH /
kalpAnte prAkfte cEva pralaye jAyate yaTA // BrP_230.3 //
ahorAtraM pitFRAM tu mAso 'bdaM tridivOkasAm /
caturyugasahasre tu brahmaRo 'har dvijottamAH // BrP_230.4 //
kftaM tretA dvAparaM ca kaliS ceti caturyugam /
dEvEr varzasahasrEs tu tad dvAdaSABir ucyate // BrP_230.5 //
caturyugARy aSezARi sadfSAni svarUpataH /
AdyaM kftayugaM proktaM munayo 'ntyaM taTA kalim // BrP_230.6 //
Adye kftayuge sargo brahmaRA kriyate yataH /
kriyate copasaMhAras taTAnte 'pi kalO yuge // BrP_230.7 //
{munaya UcuH: }
kaleH svarUpaM Bagavan vistarAd vaktum arhasi /
DarmaS catuzpAd BagavAn yasmin vEkalyam fcCati // BrP_230.8 //
{vyAsa uvAca: }
kalisvarUpaM Bo viprA yat pfcCaDvaM mamAnaGAH /
niboDaDvaM samAsena vartate yan mahattaram // BrP_230.9 //
varRASramAcAravatI pravfttir na kalO nfRAm /
na sAma-fgyajurveda- vinizpAdanahEtukI // BrP_230.10 //
vivAhA na kalO DarmA na SizyA gurusaMsTitAH /
na putrA DArmikAS cEva na ca vahnikriyAkramaH // BrP_230.11 //
yatra tatra kule jAto balI sarveSvaraH kalO /
sarveBya eva varReByo naraH kanyopajIvanaH // BrP_230.12 //
yena tenEva yogena dvijAtir dIkzitaH kalO /
yEva sEva ca viprendrAH prAyaScittakriyA kalO // BrP_230.13 //
sarvam eva kalO SAstraM yasya yad vacanaM dvijAH /
devatAS ca kalO sarvAH sarvaH sarvasya cASramaH // BrP_230.14 //
upavAsas taTAyAso vittotsargas taTA kalO /
Darmo yaTABirucitEr anuzWAnEr anuzWitaH // BrP_230.15 //
vittena BavitA puMsAM svalpenEva madaH kalO /
strIRAM rUpamadaS cEva keSEr eva Bavizyati // BrP_230.16 //
suvarRamaRiratnAdO vastre copakzayaM gate /
kalO striyo Bavizyanti tadA keSEr alaMkftAH // BrP_230.17 //
parityakzyanti BartAraM vittahInaM taTA striyaH /
BartA Bavizyati kalO vittavAn eva yozitAm // BrP_230.18 //
yo yo dadAti bahulaM sa sa svAmI tadA nfRAm /
svAmitvahetusaMbanDo BavitABijanas tadA // BrP_230.19 //
gfhAntA dravyasaMGAtA dravyAntA ca taTA matiH /
arTAS cATopaBogAntA Bavizyanti tadA kalO // BrP_230.20 //
striyaH kalO Bavizyanti svEriRyo lalitaspfhAH /
anyAyAvAptavittezu puruzezu spfhAlavaH // BrP_230.21 //
aByarTito 'pi suhfdA svArTahAniM tu mAnavaH /
paRasyArDArDamAtre 'pi karizyati tadA dvijAH // BrP_230.22 //
sadA sapOruzaM ceto BAvi vipra tadA kalO /
kzIrapradAnasaMbanDi BAti gozu ca gOravam // BrP_230.23 //
anAvfzwiBayAt prAyaH prajAH kzudBayakAtarAH /
Bavizyanti tadA sarvA gaganAsaktadfzwayaH // BrP_230.24 //
mUlaparRaPalAhArAs tApasA iva mAnavAH /
AtmAnaM GAtayizyanti tadAvfzwyABiduHKitAH // BrP_230.25 //
durBikzam eva satataM sadA kleSam anISvarAH /
prApsyanti vyAhatasuKaM pramAdAn mAnavAH kalO // BrP_230.26 //
asnAtaBojino nAgni- devatAtiTipUjanam /
karizyanti kalO prApte na ca piRqodakakriyAm // BrP_230.27 //
lolupA hrasvadehAS ca bahvannAdanatatparAH /
bahuprajAlpaBAgyAS ca Bavizyanti kalO striyaH // BrP_230.28 //
uBAByAm aTa pARiByAM SiraHkaRqUyanaM striyaH /
kurvatyo guruBartFRAm AjYAM Betsyanty anAvftAH // BrP_230.29 //
svapozaRaparAH krudDA dehasaMskAravarjitAH /
paruzAnftaBAziRyo Bavizyanti kalO striyaH // BrP_230.30 //
duHSIlA duzwaSIlezu kurvatyaH satataM spfhAm /
asadvfttA Bavizyanti puruzezu kulANganAH // BrP_230.31 //
vedAdAnaM karizyanti vaqavAS ca taTAvratAH /
gfhasTAS ca na hozyanti na dAsyanty ucitAny api // BrP_230.32 //
Baveyur vanavAsA vE grAmyAhAraparigrahAH /
BikzavaS cApi putrA hi snehasaMbanDayantrakAH // BrP_230.33 //
arakzitAro hartAraH SulkavyAjena pArTivAH /
hAriRo janavittAnAM saMprApte ca kalO yuge // BrP_230.34 //
yo yo 'SvaraTanAgAQyaH sa sa rAjA Bavizyati /
yaS ca yaS cAbalaH sarvaH sa sa BftyaH kalO yuge // BrP_230.35 //
vESyAH kfzivaRijyAdi saMtyajya nijakarma yat /
SUdravfttyA Bavizyanti kArukarmopajIvinaH // BrP_230.36 //
BEkzyavratAs taTA SUdrAH pravrajyAliNgino 'DamAH /
pAKaRqasaMSrayAM vfttim ASrayizyanty asaMskftAH // BrP_230.37 //
durBikzakarapIqABir atIvopadrutA janAH /
goDUmAnnayavAnnAdyAn deSAn yAsyanti duHKitAH // BrP_230.38 //
vedamArge pralIne ca pAKaRqAQye tato jane /
aDarmavfdDyA lokAnAm alpam Ayur Bavizyati // BrP_230.39 //
aSAstravihitaM GoraM tapyamAnezu vE tapaH /
narezu nfpadozeRa bAlamftyur Bavizyati // BrP_230.40 //
BavitrI yozitAM sUtiH paYcazawsaptavArzikI /
navAzwadaSavarzARAM manuzyARAM taTA kalO // BrP_230.41 //
palitodgamaS ca BavitA tadA dvAdaSavArzikaH /
na jIvizyati vE kaScit kalO varzARi viMSatim // BrP_230.42 //
alpaprajYA vfTAliNgA duzwAntaHkaraRAH kalO /
yatas tato vinaSyanti kAlenAlpena mAnavAH // BrP_230.43 //
yadA yadA hi pAKaRqa- vfttir atropalakzyate /
tadA tadA kaler vfdDir anumeyA vicakzaREH // BrP_230.44 //
yadA yadA satAM hAnir vedamArgAnusAriRAm /
tadA tadA kaler vfdDir anumeyA vicakzaREH // BrP_230.45 //
prAramBAS cAvasIdanti yadA DarmakftAM nfRAm /
tadAnumeyaM prADAnyaM kaler viprA vicakzaREH // BrP_230.46 //
yadA yadA na yajYAnAm ISvaraH puruzottamaH /
ijyate puruzEr yajYEs tadA jYeyaM kaler balam // BrP_230.47 //
na prItir vedavAdezu pAKaRqezu yadA ratiH /
kaler vfdDis tadA prAjYEr anumeyA dvijottamAH // BrP_230.48 //
kalO jagatpatiM vizRuM sarvasrazwAram ISvaram /
nArcayizyanti Bo viprAH pAKaRqopahatA narAH // BrP_230.49 //
kiM devEH kiM dvijEr vedEH kiM SOcenAmbujalpanA /
ity evaM pralapizyanti pAKaRqopahatA narAH // BrP_230.50 //
alpavfzwiS ca parjanyaH svalpaM sasyaPalaM taTA /
PalaM taTAlpasAraM ca viprAH prApte kalO yuge // BrP_230.51 //
jAnuprAyARi vastrARi SamIprAyA mahIruhAH /
SUdraprAyAs taTA varRA Bavizyanti kalO yuge // BrP_230.52 //
aRuprAyARi DAnyAni AjaprAyaM taTA payaH /
Bavizyati kalO prApta OSIraM cAnulepanam // BrP_230.53 //
SvaSrUSvaSuraBUyizWA guravaS ca nfRAM kalO /
SAlAdyAhAriBAryAS ca suhfdo munisattamAH // BrP_230.54 //
kasya mAtA pitA kasya yadA karmAtmakaH pumAn /
iti codAharizyanti SvaSurAnugatA narAH // BrP_230.55 //
vANmanaHkAyajEr dozEr aBiBUtAH punaH punaH /
narAH pApAny anudinaM karizyanty alpameDasaH // BrP_230.56 //
niHsatyAnAm aSOcAnAM nirhrIkARAM taTA dvijAH /
yad yad duHKAya tat sarvaM kalikAle Bavizyati // BrP_230.57 //
niHsvADyAyavazawkAre svaDAsvAhAvivarjite /
tadA praviralo vipraH kaScil loke Bavizyati // BrP_230.58 //
tatrAlpenEva kAlena puRyaskanDam anuttamam /
karoti yaH kftayuge kriyate tapasA hi yaH // BrP_230.59 //
{munaya UcuH: }
kasmin kAle 'lpako Darmo dadAti sumahAPalam /
vaktum arhasy aSezeRa SrotuM vAYCA pravartate // BrP_230.60 //
{vyAsa uvAca: }
Danye kalO Baved viprAs tv alpakleSEr mahat Palam /
taTA BavetAM strISUdrO DanyO cAnyan niboData // BrP_230.61 //
yat kfte daSaBir varzEs tretAyAM hAyanena tat /
dvApare tac ca mAsena ahorAtreRa tat kalO // BrP_230.62 //
tapaso brahmacaryasya japAdeS ca PalaM dvijAH /
prApnoti puruzas tena kalO sADv iti BAzitum // BrP_230.63 //
DyAyan kfte yajan yajYEs tretAyAM dvApare 'rcayan /
yad Apnoti tad Apnoti kalO saMkIrtya keSavam // BrP_230.64 //
Darmotkarzam atIvAtra prApnoti puruzaH kalO /
svalpAyAsena DarmajYAs tena tuzwo 'smy ahaM kalO // BrP_230.65 //
vratacaryAparEr grAhyA vedAH pUrvaM dvijAtiBiH /
tatas tu DarmasaMprAptEr yazwavyaM viDivad DanEH // BrP_230.66 //
vfTA kaTA vfTA BojyaM vfTA svaM ca dvijanmanAm /
patanAya taTA BAvyaM tEs tu saMyatiBiH saha // BrP_230.67 //
asamyakkaraRe dozAs tezAM sarvezu vastuzu /
BojyapeyAdikaM cEzAM necCAprAptikaraM dvijAH // BrP_230.68 //
pAratantryAt samastezu tezAM kAryezu vE tataH /
lokAn kleSena mahatA yajanti vinayAnvitAH // BrP_230.69 //
dvijaSuSrUzaRenEva pAkayajYADikAravAn /
nijaM jayati vE lokaM SUdro Danyataras tataH // BrP_230.70 //
BakzyABakzyezu nASAsti yezAM pApezu vA yataH /
niyamo muniSArdUlAs tenAsO sADv itIritam // BrP_230.71 //
svaDarmasyAviroDena narEr laByaM DanaM sadA /
pratipAdanIyaM pAtrezu yazwavyaM ca yaTAviDi // BrP_230.72 //
tasyArjane mahAn kleSaH pAlanena dvijottamAH /
taTA sadviniyogAya vijYeyaM gahanaM nfRAm // BrP_230.73 //
eBir anyEs taTA kleSEH puruzA dvijasattamAH /
nijAY jayanti vE lokAn prAjApatyAdikAn kramAt // BrP_230.74 //
yozic CuSrUzaRAd BartuH karmaRA manasA girA /
etad vizayam Apnoti tatsAlokyaM yato dvijAH // BrP_230.75 //
nAtikleSena mahatA tAn eva puruzo yaTA /
tftIyaM vyAhftaM tena mayA sADv iti yozitaH // BrP_230.76 //
etad vaH kaTitaM viprA yannimittam ihAgatAH /
tat pfcCaDvaM yaTAkAmam ahaM vakzyAmi vaH sPuwam // BrP_230.77 //
alpenEva prayatnena DarmaH siDyati vE kalO /
narEr AtmaguRAmBoBiH kzAlitAKilakilbizEH // BrP_230.78 //
SUdrES ca dvijaSuSrUzA- tatparEr munisattamAH /
taTA strIBir anAyAsAt patiSuSrUzayEva hi // BrP_230.79 //
tatas tritayam apy etan mama DanyatamaM matam /
DarmasaMrADane kleSo dvijAtInAM kftAdizu // BrP_230.80 //
taTA svalpena tapasA sidDiM yAsyanti mAnavAH /
DanyA DarmaM carizyanti yugAnte munisattamAH // BrP_230.81 //
BavadBir yad aBipretaM tad etat kaTitaM mayA /
apfzwenApi DarmajYAH kim anyat kriyatAM dvijAH // BrP_230.82 //
{munaya UcuH: }
AsannaM viprakfzwaM vA yadi kAlaM na vidmahe /
tato dvAparaviDvaMsaM yugAntaM spfhayAmahe // BrP_231.1 //
prAptA vayaM hi tat kAlam anayA DarmatfzRayA /
AdadyAma paraM DarmaM suKam alpena karmaRA // BrP_231.2 //
saMtrAsodvegajananaM yugAntaM samupasTitam /
pranazwaDarmaM DarmajYa nimittEr vaktum arhasi // BrP_231.3 //
{vyAsa uvAca: }
arakzitAro hartAro baliBAgasya pArTivAH /
yugAnte praBavizyanti svarakzaRaparAyaRAH // BrP_231.4 //
akzatriyAS ca rAjAno viprAH SUdropajIvinaH /
SUdrAS ca brAhmaRAcArA Bavizyanti yugakzaye // BrP_231.5 //
SrotriyAH kARqapfzWAS ca nizkarmARi havIMzi ca /
ekapaNktyAm aSizyanti yugAnte munisattamAH // BrP_231.6 //
aSizwavanto 'rTaparA narA madyAmizapriyAH /
mitraBAryAM Bajizyanti yugAnte puruzADamAH // BrP_231.7 //
rAjavfttisTitAS cOrA rAjAnaS cOraSIlinaH /
BftyA hy anirdizwaBujo Bavizyanti yugakzaye // BrP_231.8 //
DanAni SlAGanIyAni satAM vfttam apUjitam /
akutsanA ca patite Bavizyati yugakzaye // BrP_231.9 //
pranazwanAsAH puruzA muktakeSA virUpiRaH /
UnazoqaSavarzAS ca prasozyanti taTA striyaH // BrP_231.10 //
awwaSUlA janapadAH SivaSUlAS catuzpaTAH /
pramadAH keSaSUlAS ca Bavizyanti yugakzaye // BrP_231.11 //
sarve brahma vadizyanti dvijA vAjasaneyikAH /
SUdrABA vAdinaS cEva brAhmaRAS cAntyavAsinaH // BrP_231.12 //
SukladantA jitAkzAS ca muRqAH kAzAyavAsasaH /
SUdrA DarmaM vadizyanti SAWyabudDyopajIvinaH // BrP_231.13 //
SvApadapracuratvaM ca gavAM cEva parikzayaH /
sADUnAM parivfttiS ca vidyAd antagate yuge // BrP_231.14 //
antyA maDye nivatsyanti maDyAS cAntanivAsinaH /
nirhrIkAS ca prajAH sarvA nazwAs tatra yugakzaye // BrP_231.15 //
tapoyajYaPalAnAM ca vikretAro dvijottamAH /
ftavo viparItAS ca Bavizyanti yugakzaye // BrP_231.16 //
taTA dvihAyanA damyAH kalO lANgalaDAriRaH /
citravarzI ca parjanyo yuge kzIRe Bavizyati // BrP_231.17 //
sarve SUrakule jAtAH kzamAnATA Bavanti hi /
yaTA nimnAH prajAH sarvA Bavizyanti yugakzaye // BrP_231.18 //
pitfdeyAni dattAni Bavizyanti taTA sutAH /
na ca DarmaM carizyanti mAnavA nirgate yuge // BrP_231.19 //
UzarA bahulA BUmiH panTAnas taskarAvftAH /
sarve ... vARikAS cEva Bavizyanti yugakzaye // BrP_231.20 //
pitfdAyAdadattAni viBajanti taTA sutAH /
haraRe yatnavanto 'pi loBAdiBir viroDinaH // BrP_231.21 //
sOkumArye taTA rUpe ratne copakzayaM gate /
Bavizyanti yugasyAnte nAryaH keSEr alaMkftAH // BrP_231.22 //
nirvIryasya ratis tatra gfhasTasya Bavizyati /
yugAnte samanuprApte nAnyA BAryAsamA ratiH // BrP_231.23 //
kuSIlAnAryaBUyizWA vfTArUpasamanvitAH /
puruzAlpaM bahustrIkaM tad yugAntasya lakzaRam // BrP_231.24 //
bahuyAcanako loko na dAsyati parasparam /
rAjacOrAgnidaRqAdi- kzIRaH kzayam upEzyati // BrP_231.25 //
aPalAni ca sasyAni taruRA vfdDaSIlinaH /
aSIlAH suKino loke Bavizyanti yugakzaye // BrP_231.26 //
varzAsu paruzA vAtA nIcAH SarkaravarziRaH /
saMdigDaH paralokaS ca Bavizyati yugakzaye // BrP_231.27 //
vESyA iva ca rAjanyA DanaDAnyopajIvinaH /
yugApakramaRe pUrvaM Bavizyanti na bAnDavAH // BrP_231.28 //
apravfttAH prapaSyanti samayAH SapaTAs taTA /
fRaM savinayaBraMSaM yuge kzIRe Bavizyati // BrP_231.29 //
Bavizyaty aPalo harzaH kroDaS ca saPalo nfRAm /
ajAS cApi nirotsyanti payaso 'rTe yugakzaye // BrP_231.30 //
aSAstravihito yajYa evam eva Bavizyati /
apramARaM karizyanti narAH paRqitamAninaH // BrP_231.31 //
SAstroktasyApravaktAro Bavizyanti na saMSayaH /
sarvaH sarvaM vijAnAti vfdDAn anupasevya vE // BrP_231.32 //
na kaScid akavir nAma yugAnte samupasTite /
nakzatrARi viyogAni na karmasTA dvijAtayaH // BrP_231.33 //
cOraprAyAS ca rAjAno yugAnte samupasTite /
kuRqIvfzA nEkftikAH surApA brahmavAdinaH // BrP_231.34 //
aSvameDena yakzyante yugAnte dvijasattamAH /
yAjayizyanty ayAjyAMs tu taTABakzyasya BakziRaH // BrP_231.35 //
brAhmaRA DanatfzRArtA yugAnte samupasTite /
BoHSabdam aBiDAsyanti na ca kaScit paWizyati // BrP_231.36 //
ekaSaNKAs taTA nAryo gaveDukapinadDakAH /
nakzatrARi vivarRAni viparitA diSo daSa // BrP_231.37 //
saMDyArAgo vidagDANgo Bavizyati yugakzaye /
prezayanti pitFn putrA vaDUH SvaSrUH svakarmasu // BrP_231.38 //
yugezv evaM nivatsyanti pramadAS ca narAs taTA /
akftvAgrARi Bokzyanti dvijAS cEvAhutAgnayaH // BrP_231.39 //
BikzAM balim adattvA ca Bokzyanti puruzAH svayam /
vaYcayitvA patIn suptAn gamizyanti striyo 'nyataH // BrP_231.40 //
na vyADitAn nApy arUpAn nodyatAn nApy asUyakAn /
kfte na pratikartA ca yuge kzIRe Bavizyati // BrP_231.41 //
{munaya UcuH: }
evaM vilambite Darme mAnuzAH karapIqitAH /
kutra deSe nivatsyanti kimAhAravihAriRaH // BrP_231.42 //
kiMkarmARaH kimIhantaH kiMpramARAH kimAyuzaH /
kAM ca kAzWAM samAsAdya prapatsyanti kftaM yugam // BrP_231.43 //
{vyAsa uvAca: }
ata UrDvaM cyute Darme guRahInAH prajAs taTA /
SIlavyasanam AsAdya prApsyanti hrAsam AyuzaH // BrP_231.44 //
AyurhAnyA balagnAnir balagnAnyA vivarRatA /
vEvarRyAd vyADisaMpIqA nirvedo vyADipIqanAt // BrP_231.45 //
nirvedAd AtmasaMboDaH saMboDAd DarmaSIlatA /
evaM gatvA parAM kAzWAM prapatsyanti kftaM yugam // BrP_231.46 //
uddeSato DarmaSIlAH kecin maDyasTatAM gatAH /
kiMDarmaSIlAH kecit tu kecid atra kutUhalAH // BrP_231.47 //
pratyakzam anumAnaM ca pramARam iti niScitAH /
apramARaM karizyanti sarvam ity apare janAH // BrP_231.48 //
nAstikyaparatAS cApi kecid DarmavilopakAH /
Bavizyanti narA mUQA dvijAH paRqitamAninaH // BrP_231.49 //
tadAtvamAtraSradDeyA SAstrajYAnabahizkftAH /
dAmBikAs te Bavizyanti narA jYAnavilopitAH // BrP_231.50 //
taTA vilulite Darme janAH SrezWapuraskftAH /
SuBAn samAcarizyanti dAnaSIlaparAyaRAH // BrP_231.51 //
sarvaBakzAH svayaMguptA nirGfRA nirapatrapAH /
Bavizyanti tadA loke tat kazAyasya lakzaRam // BrP_231.52 //
kazAyopaplave kAle jYAnanizWApraRASane /
sidDim alpena kAlena prApsyanti nirupaskftAH // BrP_231.53 //
viprARAM SASvatIM vfttiM yadA varRAvare janAH /
saMSrayizyanti Bo viprAs tat kazAyasya lakzaRam // BrP_231.54 //
mahAyudDaM mahAvarzaM mahAvAtaM mahAtapaH /
Bavizyati yuge kzIRe tat kazAyasya lakzaRam // BrP_231.55 //
viprarUpeRa yakzAMsi rAjAnaH karRavedinaH /
pfTivIm upaBokzyanti yugAnte samupasTite // BrP_231.56 //
niHsvADyAyavazawkArAH kunetAro 'BimAninaH /
kravyAdA brahmarUpeRa sarvaBakzyA vfTAvratAH // BrP_231.57 //
mUrKAS cArTaparA lubDAH kzudrAH kzudraparicCadAH /
vyavahAropavfttAS ca cyutA DarmAS ca SASvatAt // BrP_231.58 //
hartAraH pararatnAnAM paradArapraDarzakAH /
kAmAtmAno durAtmAnaH sopaDAH priyasAhasAH // BrP_231.59 //
tezu praBavamARezu janezv api ca sarvaSaH /
aBAvino Bavizyanti munayo bahurUpiRaH // BrP_231.60 //
kalO yuge samutpannAH praDAnapuruzAS ca ye /
kaTAyogena tAn sarvAn pUjayizyanti mAnavAH // BrP_231.61 //
sasyacOrA Bavizyanti taTA cElApahAriRaH /
BokzyaBojyaharAS cEva karaRqAnAM ca hAriRaH // BrP_231.62 //
cOrAS cOrasya hartAro hantA hantur Bavizyati /
cOrES cOrakzaye cApi kfte kzemaM Bavizyati // BrP_231.63 //
niHsAre kzuBite kAle nizkriye saMvyavasTite /
narA vanaM Srayizyanti karaBAraprapIqitAH // BrP_231.64 //
yajYakarmaRy uparate rakzAMsi SvApadAni ca /
kIwamUzikasarpAS ca Darzayizyanti mAnavAn // BrP_231.65 //
kzemaM suBikzam ArogyaM sAmagryaM cEva banDuzu /
uddeSezu narAH SrezWA Bavizyanti yugakzaye // BrP_231.66 //
svayaMpAlAH svayaM cOrAH plavasaMBArasaMBftAH /
maRqalEH saMBavizyanti deSe deSe pfTak pfTak // BrP_231.67 //
svadeSeByaH pariBrazwA niHsArAH saha banDuBiH /
narAH sarve Bavizyanti tadA kAlaparikzayAt // BrP_231.68 //
tataH sarve samAdAya kumArAn pradrutA BayAt /
kOSikIM saMtarizyanti narAH kzudBayapIqitAH // BrP_231.69 //
aNgAn vaNgAn kaliNgAMS ca kASmIrAn aTa koSalAn /
fzikAntagiridroRIH saMSrayizyanti mAnavAH // BrP_231.70 //
kftsnaM ca himavatpArSvaM kUlaM ca lavaRAmBasaH /
viviDaM jIrRapattraM ca valkalAny ajinAni ca // BrP_231.71 //
svayaM kftvA nivatsyanti tasmin BUte yugakzaye /
araRyezu ca vatsyanti narA mlecCagaREH saha // BrP_231.72 //
nEva SUnyA navAraRyA Bavizyati vasuMDarA /
agoptAraS ca goptAro Bavizyanti narADipAH // BrP_231.73 //
mfgEr matsyEr vihaMgES ca SvApadEH sarpakIwakEH /
maDuSAkaPalEr mUlEr vartayizyanti mAnavAH // BrP_231.74 //
SIrRaparRaPalAhArA valkalAny ajinAni ca /
svayaM kftvA nivatsyanti yaTA munijanas taTA // BrP_231.75 //
bIjAnAm akftasnehA AhatAH kAzWaSaNkuBiH /
ajEqakaM KarozwraM ca pAlayizyanti nityaSaH // BrP_231.76 //
nadIsrotAMsi rotsyanti toyArTaM kUlam ASritAH /
pakvAnnavyavahAreRa vipaRantaH parasparam // BrP_231.77 //
tanUruhEr yaTAjAtEH samalAntarasaMBftEH /
bahvapatyAH prajAhInAH kulaSIlavivarjitAH // BrP_231.78 //
evaM Bavizyanti tadA narAS cADarmajIvinaH /
hInA hInaM taTA DarmaM prajA samanuvatsyati // BrP_231.79 //
Ayus tatra ca martyAnAM paraM triMSad Bavizyati /
durbalA vizayaglAnA jarASokEr aBiplutAH // BrP_231.80 //
Bavizyanti tadA tezAM rogEr indriyasaMkzayaH /
AyuHpratyayasaMroDAd vizayAd uparaMsyate // BrP_231.81 //
SuSrUzavo Bavizyanti sADUnAM darSane ratAH /
satyaM ca pratipatsyanti vyavahAropasaMkzayAt // BrP_231.82 //
Bavizyanti ca kAmAnAm alABAd DarmaSIlinaH /
karizyanti ca saMskAraM svayaM ca kzayapIqitAH // BrP_231.83 //
evaM SuSrUzavo dAne satye prARyaBirakzaRe /
tataH pAdapravftte tu Darme Sreyo nipatsyate // BrP_231.84 //
tezAM labDAnumAnAnAM guRezu parivartatAm /
svAdu kiM tv iti vijYAya Darma eva ca dfSyate // BrP_231.85 //
yaTA hAnikramaM prAptAs taTA fdDikramaM gatAH /
pragfhIte tato Darme prapaSyanti kftaM yugam // BrP_231.86 //
sADuvfttiH kftayuge kazAye hAnir ucyate /
eka eva tu kAlo 'yaM hInavarRo yaTA SaSI // BrP_231.87 //
CannaS ca tamasA somo yaTA kaliyugaM taTA /
muktaS ca tamasA soma evaM kftayugaM ca tat // BrP_231.88 //
arTavAdaH paraM brahma vedArTa iti taM viduH /
aviviktam avijYAtaM dAyAdyam iha DAryate // BrP_231.89 //
izwavAdas tapo nAma tapo hi sTavirIkftaH /
guREH karmABinirvfttir guRAH SuDyanti karmaRA // BrP_231.90 //
ASIs tu puruzaM dfzwvA deSakAlAnuvartinI /
yuge yuge yaTAkAlam fziBiH samudAhftA // BrP_231.91 //
DarmArTakAmamokzARAM devAnAM ca pratikriyA /
ASizaS ca SivAH puRyAs taTEvAyur yuge yuge // BrP_231.92 //
taTA yugAnAM parivartanAni BrP_231.93a
cirapravfttAni viDisvaBAvAt BrP_231.93b
kzaRaM na saMtizWati jIvalokaH BrP_231.93c
kzayodayAByAM parivartamAnaH BrP_231.93d
{vyAsa uvAca: }
sarvezAm eva BUtAnAM triviDaH pratisaMcaraH /
nEmittikaH prAkftikas taTEvAtyantiko mataH // BrP_232.1 //
brAhmo nEmittikas tezAM kalpAnte pratisaMcaraH /
Atyantiko vE mokzaS ca prAkfto dviparArDikaH // BrP_232.2 //
{munaya UcuH: }
parArDasaMKyAM BagavaMs tvam Acakzva yaToditAm /
dviguRIkftayajjYeyaH prAkftaH pratisaMcaraH // BrP_232.3 //
{vyAsa uvAca: }
sTAnAt sTAnaM daSaguRam ekEkaM gaRyate dvijAH /
tato 'zwAdaSame BAge parArDam aBiDIyate // BrP_232.4 //
parArDaM dviguRaM yat tu prAkftaH sa layo dvijAH /
tadAvyakte 'KilaM vyaktaM sahetO layam eti vE // BrP_232.5 //
nimezo mAnuzo yo 'yaM mAtrAmAtrapramARataH /
tEH paYcadaSaBiH kAzWA triMSat kAzWAs taTA kalA // BrP_232.6 //
nAqikA tu pramARena kalA ca daSa paYca ca /
unmAnenAmBasaH sA tu palAny arDatrayodaSa // BrP_232.7 //
hemamAzEH kftacCidrA caturBiS caturaNgulEH /
mAgaDena pramARena jalaprasTas tu sa smftaH // BrP_232.8 //
nAqikAByAm aTa dvAByAM muhUrto dvijasattamAH /
ahorAtraM muhUrtAs tu triMSan mAso dinEs taTA // BrP_232.9 //
mAsEr dvAdaSaBir varzam ahorAtraM tu tad divi /
triBir varzaSatEr varzaM zazwyA cEvAsuradvizAm // BrP_232.10 //
tEs tu dvAdaSasAhasrES caturyugam udAhftam /
caturyugasahasraM tu kaTyate brahmaRo dinam // BrP_232.11 //
sa kalpas tatra manavaS caturdaSa dvijottamAH /
tadante cEva Bo viprA brahmanEmittiko layaH // BrP_232.12 //
tasya svarUpam atyugraM dvijendrA gadato mama /
SfRuDvaM prAkftaM BUyas tato vakzyAmy ahaM layam // BrP_232.13 //
caturyugasahasrAnte kzIRaprAye mahItale /
anAvfzwir atIvogrA jAyate SatavArzikI // BrP_232.14 //
tato yAny alpasArARi tAni sattvAny anekaSaH /
kzayaM yAnti muniSrezWAH pArTivAny atipIqanAt // BrP_232.15 //
tataH sa BagavAn kfzRo rudrarUpI taTAvyayaH /
kzayAya yatate kartum AtmasTAH sakalAH prajAH // BrP_232.16 //
tataH sa BagavAn vizRur BAnoH saptasu raSmizu /
sTitaH pibaty aSezARi jalAni munisattamAH // BrP_232.17 //
pItvAmBAMsi samastAni prARiBUtagatAni vE /
SozaM nayati Bo viprAH samastaM pfTivItalam // BrP_232.18 //
samudrAn saritaH SElAY SElaprasravaRAni ca /
pAtAlezu ca yat toyaM tat sarvaM nayati kzayam // BrP_232.19 //
tatas tasyApy aBAvena toyAhAropabfMhitAH /
sahasraraSmayaH sapta jAyante tatra BAskarAH // BrP_232.20 //
aDaS corDvaM ca te dIptAs tataH sapta divAkarAH /
dahanty aSezaM trElokyaM sapAtAlatalaM dvijAH // BrP_232.21 //
dahyamAnaM tu tEr dIptEs trElokyaM dIptaBAskarEH /
sAdrinagArRavABogaM niHsneham aBijAyate // BrP_232.22 //
tato nirdagDavfkzAmbu trElokyam aKilaM dvijAH /
Bavaty ezA ca vasuDA kUrmapfzWopamAkftiH // BrP_232.23 //
tataH kAlAgnirudro 'sO BUtasargaharo haraH /
SezAhiSvAsasaMtApAt pAtAlAni dahaty aDaH // BrP_232.24 //
pAtAlAni samastAni sa dagDvA jvalano mahAn /
BUmim aByetya sakalaM dagDvA tu vasuDAtalam // BrP_232.25 //
Buvo lokaM tataH sarvaM svargalokaM ca dAruRaH /
jvAlAmAlAmahAvartas tatrEva parivartate // BrP_232.26 //
ambarIzam ivABAti trElokyam aKilaM tadA /
jvAlAvartaparIvAram upakzIRabalAs tataH // BrP_232.27 //
tatas tApaparItAs tu lokadvayanivAsinaH /
hftAvakASA gacCanti maharlokaM dvijAs tadA // BrP_232.28 //
tasmAd api mahAtApa- taptA lokAs tataH param /
gacCanti janalokaM te daSAvftyA parEziRaH // BrP_232.29 //
tato dagDvA jagat sarvaM rudrarUpI janArdanaH /
muKaniHSvAsajAn meGAn karoti munisattamAH // BrP_232.30 //
tato gajakulapraKyAs taqidvanto ninAdinaH /
uttizWanti tadA vyomni GorAH saMvartakA GanAH // BrP_232.31 //
kecid aYjanasaMkASAH kecit kumudasaMniBAH /
DUmavarRA GanAH kecit kecit pItAH payoDarAH // BrP_232.32 //
kecid DaridrAvarRABA lAkzArasaniBAs taTA /
kecid vEdUryasaMkASA indranIlaniBAs taTA // BrP_232.33 //
SaNKakundaniBAS cAnye jAtIkundaniBAs taTA /
indragopaniBAH kecin manaHSilAniBAs taTA // BrP_232.34 //
padmapattraniBAH kecid uttizWanti GanAGanAH /
kecit puravarAkArAH kecit parvatasaMniBAH // BrP_232.35 //
kUwAgAraniBAS cAnye kecit sTalaniBA GanAH /
mahAkAyA mahArAvA pUrayanti naBastalam // BrP_232.36 //
varzantas te mahAsArAs tam agnim atiBEravam /
Samayanty aKilaM viprAs trElokyAntaravistftam // BrP_232.37 //
nazwe cAgnO SataM te 'pi varzARAm aDikaM GanAH /
plAvayanto jagat sarvaM varzanti munisattamAH // BrP_232.38 //
DArABir akzamAtrABiH plAvayitvAKilAM Buvam /
Buvo lokaM taTEvorDvaM plAvayanti divaM dvijAH // BrP_232.39 //
anDakArIkfte loke nazwe sTAvarajaNgame /
varzanti te mahAmeGA varzARAm aDikaM Satam // BrP_232.40 //
{vyAsa uvAca: }
saptarzisTAnam Akramya sTite 'mBasi dvijottamAH /
ekArRavaM Bavaty etat trElokyam aKilaM tataH // BrP_233.1 //
aTa niHSvAsajo vizRor vAyus tAY jaladAMs tataH /
nASaM nayati Bo viprA varzARAm aDikaM Satam // BrP_233.2 //
sarvaBUtamayo 'cintyo BagavAn BUtaBAvanaH /
anAdir Adir viSvasya pItvA vAyum aSezataH // BrP_233.3 //
ekArRave tatas tasmiY SezaSayyAsTitaH praBuH /
brahmarUpaDaraH Sete BagavAn Adikfd DariH // BrP_233.4 //
janalokagatEH sidDEH sanakAdyEr aBizwutaH /
brahmalokagatES cEva cintyamAno mumukzuBiH // BrP_233.5 //
AtmamAyAmayIM divyAM yoganidrAM samAsTitaH /
AtmAnaM vAsudevAKyaM cintayan parameSvaraH // BrP_233.6 //
eza nEmittiko nAma viprendrAH pratisaMcaraH /
nimittaM tatra yac Cete brahmarUpaDaro hariH // BrP_233.7 //
yadA jAgarti sarvAtmA sa tadA cezwate jagat /
nimIlaty etad aKilaM mAyASayyASaye 'cyute // BrP_233.8 //
padmayoner dinaM yat tu caturyugasahasravat /
ekArRavakfte loke tAvatI rAtrir ucyate // BrP_233.9 //
tataH prabudDo rAtryante punaH sfzwiM karoty ajaH /
brahmasvarUpaDfg vizRur yaTA vaH kaTitaM purA // BrP_233.10 //
ity eza kalpasaMhAro antarapralayo dvijAH /
nEmittiko vaH kaTitaH SfRuDvaM prAkftaM param // BrP_233.11 //
avfzwyagnyAdiBiH samyak kfte SayyAlaye dvijAH /
samastezv eva lokezu pAtAlezv aKilezu ca // BrP_233.12 //
mahadAder vikArasya viSezAt tatra saMkzaye /
kfzRecCAkArite tasmin pravftte pratisaMcare // BrP_233.13 //
Apo grasanti vE pUrvaM BUmer ganDAdikaM guRam /
AttaganDA tato BUmiH pralayAya prakalpate // BrP_233.14 //
pranazwe ganDatanmAtre Bavaty urvI jalAtmikA /
Apas tadA pravfttAs tu vegavatyo mahAsvanAH // BrP_233.15 //
sarvam ApUrayantIdaM tizWanti vicaranti ca /
salilenEvormimatA lokAlokaH samantataH // BrP_233.16 //
apAm api guRo yas tu jyotizA pIyate tu saH /
naSyanty ApaH sutaptAS ca rasatanmAtrasaMkzayAt // BrP_233.17 //
tataS cApo 'mftarasA jyotizwvaM prApnuvanti vE /
agnyavasTe tu salile tejasA sarvato vfte // BrP_233.18 //
sa cAgniH sarvato vyApya Adatte taj jalaM tadA /
sarvam ApUryato cABis tadA jagad idaM SanEH // BrP_233.19 //
arciBiH saMtate tasmiMs tiryag UrDvam aDas taTA /
jyotizo 'pi paraM rUpaM vAyur atti praBAkaram // BrP_233.20 //
pralIne ca tatas tasmin vAyuBUte 'KilAtmake /
pranazwe rUpatanmAtre kftarUpo viBAvasuH // BrP_233.21 //
praSAmyati tadA jyotir vAyur doDUyate mahAn /
nirAloke tadA loke vAyusaMsTe ca tejasi // BrP_233.22 //
tataH pralayam AsAdya vAyusaMBavam AtmanaH /
UrDvaM ca vAyus tiryak ca doDavIti diSo daSa // BrP_233.23 //
vAyos tv api guRaM sparSam AkASaM grasate tataH /
praSAmyati tadA vAyuH KaM tu tizWaty anAvftam // BrP_233.24 //
arUpam arasasparSam aganDavad amUrtimat /
sarvam ApUrayac cEva sumahat tat prakASate // BrP_233.25 //
parimaRqalatas tat tu AkASaM SabdalakzaRam /
SabdamAtraM taTAkASaM sarvam Avftya tizWati // BrP_233.26 //
tataH SabdaguRaM tasya BUtAdir grasate punaH /
BUtendriyezu yugapad BUtAdO saMsTitezu vE // BrP_233.27 //
aBimAnAtmako hy eza BUtAdis tAmasaH smftaH /
BUtAdiM grasate cApi mahAbudDir vicakzaRA // BrP_233.28 //
urvI mahAMS ca jagataH prAnte 'ntar bAhyatas taTA /
evaM sapta mahAbudDiH kramAt prakftayas taTA // BrP_233.29 //
pratyAhArEs tu tAH sarvAH praviSanti parasparam /
yenedam AvftaM sarvam aRqam apsu pralIyate // BrP_233.30 //
saptadvIpasamudrAntaM saptalokaM saparvatam /
udakAvaraRaM hy atra jyotizA pIyate tu tat // BrP_233.31 //
jyotir vAyO layaM yAti yAty AkASe samIraRaH /
AkASaM cEva BUtAdir grasate taM taTA mahAn // BrP_233.32 //
mahAntam eBiH sahitaM prakftir grasate dvijAH /
guRasAmyam anudriktam anyUnaM ca dvijottamAH // BrP_233.33 //
procyate prakftir hetuH praDAnaM kAraRaM param /
ity ezA prakftiH sarvA vyaktAvyaktasvarUpiRI // BrP_233.34 //
vyaktasvarUpam avyakte tasyAM viprAH pralIyate /
ekaH SudDo 'kzaro nityaH sarvavyApI taTA punaH // BrP_233.35 //
so 'py aMSaH sarvaBUtasya dvijendrAH paramAtmanaH /
naSyanti sarvA yatrApi nAmajAtyAdikalpanAH // BrP_233.36 //
sattAmAtrAtmake jYeye jYAnAtmany AtmanaH pare /
sa brahma tat paraM DAma paramAtmA pareSvaraH // BrP_233.37 //
sa vizRuH sarvam evedaM yato nAvartate punaH /
prakftir yA mayAKyAtA vyaktAvyaktasvarUpiRI // BrP_233.38 //
puruzaS cApy uBAv etO lIyete paramAtmani /
paramAtmA ca sarvezAm ADAraH parameSvaraH // BrP_233.39 //
vizRunAmnA sa vedezu vedAntezu ca gIyate /
pravfttaM ca nivfttaM ca dviviDaM karma vEdikam // BrP_233.40 //
tAByAm uBAByAM puruzEr yajYamUrtiH sa ijyate /
fgyajuHsAmaBir mArgEH pravfttEr ijyate hy asO // BrP_233.41 //
yajYeSvaro yajYapumAn puruzEH puruzottamaH /
jYAnAtmA jYAnayogena jYAnamUrtiH sa ijyate // BrP_233.42 //
nivfttEr yogamArgES ca vizRur muktiPalapradaH /
hrasvadIrGaplutEr yat tu kiMcid vastv aBiDIyate // BrP_233.43 //
yac ca vAcAm avizayas tat sarvaM vizRur avyayaH /
vyaktaH sa evam avyaktaH sa eva puruzo 'vyayaH // BrP_233.44 //
paramAtmA ca viSvAtmA viSvarUpaDaro hariH /
vyaktAvyaktAtmikA tasmin prakftiH sA vilIyate // BrP_233.45 //
puruzaS cApi Bo viprA yas tad avyAkftAtmani /
dviparArDAtmakaH kAlaH kaTito yo mayA dvijAH // BrP_233.46 //
tad ahas tasya viprendrA vizRor ISasya kaTyate /
vyakte tu prakftO lIne prakftyAM puruze taTA // BrP_233.47 //
tatrAsTite niSA tasya tatpramARA tapoDanAH /
nEvAhas tasya ca niSA nityasya paramAtmanaH // BrP_233.48 //
upacArAt taTApy etat tasyeSasya tu kaTyate /
ity eza muniSArdUlAH kaTitaH prAkfto layaH // BrP_233.49 //
{vyAsa uvAca: }
ADyAtmikAdi Bo viprA jYAtvA tApatrayaM buDaH /
utpannajYAnavErAgyaH prApnoty AtyantikaM layam // BrP_234.1 //
ADyAtmiko 'pi dviviDaH SArIro mAnasas taTA /
SArIro bahuBir BedEr Bidyate SrUyatAM ca saH // BrP_234.2 //
SirorogapratiSyAya- jvaraSUlaBagaMdarEH /
gulmArSaHSvayaTuSvAsa- cCardyAdiBir anekaDA // BrP_234.3 //
taTAkzirogAtIsAra- kuzWANgAmayasaMjYakEH /
Bidyate dehajas tApo mAnasaM Srotum arhaTa // BrP_234.4 //
kAmakroDaBayadveza- loBamohavizAdajaH /
SokAsUyAvamAnerzyA- mAtsaryABiBavas taTA // BrP_234.5 //
mAnaso 'pi dvijaSrezWAs tApo Bavati nEkaDA /
ity evamAdiBir BedEs tApo hy ADyAtmikaH smftaH // BrP_234.6 //
mfgapakzimanuzyAdyEH piSAcoragarAkzasEH /
sarIsfpAdyES ca nfRAM janyate cADiBOtikaH // BrP_234.7 //
SItozRavAtavarzAmbu- vEdyutAdisamudBavaH /
tApo dvijavaraSrezWAH kaTyate cADidEvikaH // BrP_234.8 //
garBajanmajarAjYAna- mftyunArakajaM taTA /
duHKaM sahasraSo BedEr Bidyate munisattamAH // BrP_234.9 //
sukumAratanur garBe jantur bahumalAvfte /
ulbasaMvezwito Bagna- pfzWagrIvAsTisaMhatiH // BrP_234.10 //
atyamlakawutIkzRozRa- lavaREr mAtfBojanEH /
atitApiBir atyarTaM bADyamAno 'tivedanaH // BrP_234.11 //
prasAraRAkuYcanAdO nAgAnAM praBur AtmanaH /
SakfnmUtramahApaNka- SAyI sarvatra pIqitaH // BrP_234.12 //
nirucCvAsaH sacEtanyaH smaraY janmaSatAny aTa /
Aste garBe 'tiduHKena nijakarmanibanDanaH // BrP_234.13 //
jAyamAnaH purIzAsfN- mUtraSukrAvilAnanaH /
prAjApatyena vAtena pIqyamAnAsTibanDanaH // BrP_234.14 //
aDomuKas tEH kriyate prabalEH sUtimArutEH /
kleSEr nizkrAntim Apnoti jaWarAn mAtur AturaH // BrP_234.15 //
mUrCAm avApya mahatIM saMspfzwo bAhyavAyunA /
vijYAnaBraMSam Apnoti jAtas tu munisattamAH // BrP_234.16 //
kaRwakEr iva tunnANgaH krakacEr iva dAritaH /
pUtivraRAn nipatito DaraRyAM krimiko yaTA // BrP_234.17 //
kaRqUyane 'pi cASaktaH parivarte 'py anISvaraH /
stanapAnAdikAhAram avApnoti parecCayA // BrP_234.18 //
aSucisrastare suptaH kIwadaMSAdiBis taTA /
BakzyamARo 'pi nEvEzAM samarTo vinivAraRe // BrP_234.19 //
janmaduHKAny anekAni janmano 'nantarARi ca /
bAlaBAve yadApnoti ADiBUtAdikAni ca // BrP_234.20 //
ajYAnatamasA Canno mUQAntaHkaraRo naraH /
na jAnAti kutaH ko 'haM kutra gantA kimAtmakaH // BrP_234.21 //
kena banDena badDo 'haM kAraRaM kim akAraRam /
kiM kAryaM kim akAryaM vA kiM vAcyaM kiM na cocyate // BrP_234.22 //
ko DarmaH kaS ca vADarmaH kasmin varteta vE kaTam /
kiM kartavyam akartavyaM kiM vA kiM guRadozavat // BrP_234.23 //
evaM paSusamEr mUQEr ajYAnapraBavaM mahat /
avApyate narEr duHKaM SiSnodaraparAyaREH // BrP_234.24 //
ajYAnaM tAmaso BAvaH kAryAramBapravfttayaH /
ajYAninAM pravartante karmalopas tato dvijAH // BrP_234.25 //
narakaM karmaRAM lopAt Palam Ahur maharzayaH /
tasmAd ajYAninAM duHKam iha cAmutra cottamam // BrP_234.26 //
jarAjarjaradehaS ca SiTilAvayavaH pumAn /
vicalacCIrRadaSano valisnAyuSirAvftaH // BrP_234.27 //
dUrapranazwanayano vyomAntargatatArakaH /
nAsAvivaraniryAta- romapuYjaS caladvapuH // BrP_234.28 //
prakawIBUtasarvAsTir natapfzWAsTisaMhatiH /
utsannajaWarAgnitvAd alpAhAro 'lpacezwitaH // BrP_234.29 //
kfcCracaNkramaRotTAna- SayanAsanacezwitaH /
mandIBavacCrotranetra- galallAlAvilAnanaH // BrP_234.30 //
anAyattEH samastES ca karaREr maraRonmuKaH /
tatkzaRe 'py anuBUtAnAm asmartAKilavastunAm // BrP_234.31 //
sakfd uccArite vAkye samudBUtamahASramaH /
SvAsakAsAmayAyAsa- samudBUtaprajAgaraH // BrP_234.32 //
anyenotTApyate 'nyena taTA saMveSyate jarI /
BftyAtmaputradArARAm apamAnaparAkftaH // BrP_234.33 //
prakzIRAKilaSOcaS ca vihArAhArasaMspfhaH /
hAsyaH parijanasyApi nirviRRASezabAnDavaH // BrP_234.34 //
anuBUtam ivAnyasmiY janmany Atmavicezwitam /
saMsmaran yOvane dIrGaM niSvasity atitApitaH // BrP_234.35 //
evamAdIni duHKAni jarAyAm anuBUya ca /
maraRe yAni duHKAni prApnoti SfRu tAny api // BrP_234.36 //
SlaTagrIvANGrihasto 'Ta prApto vepaTunA naraH /
muhur glAniparaS cAsO muhur jYAnabalAnvitaH // BrP_234.37 //
hiraRyaDAnyatanaya- BAryABftyagfhAdizu /
ete kaTaM BavizyantIty atIva mamatAkulaH // BrP_234.38 //
marmavidBir mahArogEH krakacEr iva dAruREH /
SarEr ivAntakasyogrES CidyamAnAsTibanDanaH // BrP_234.39 //
parivartamAnatArAkzi hastapAdaM muhuH kzipan /
saMSuzyamARatAlvozWa- kaRWo GuraGurAyate // BrP_234.40 //
nirudDakaRWadeSo 'pi udAnaSvAsapIqitaH /
tApena mahatA vyAptas tfzA vyAptas taTA kzuDA // BrP_234.41 //
kleSAd utkrAntim Apnoti yAmyakiMkarapIqitaH /
tataS ca yAtanAdehaM kleSena pratipadyate // BrP_234.42 //
etAny anyAni cogrARi duHKAni maraRe nfRAm /
SfRuDvaM narake yAni prApyante puruzEr mftEH // BrP_234.43 //
yAmyakiMkarapASAdi- grahaRaM daRqatAqanam /
yamasya darSanaM cogram ugramArgavilokanam // BrP_234.44 //
karamBavAlukAvahni- yantraSastrAdiBIzaRe /
pratyekaM yAtanAyAS ca yAtanAdi dvijottamAH // BrP_234.45 //
krakacEH pIqyamAnAnAM mfzAyAM cApi DmApyatAm /
kuWArEH pAwyamAnAnAM BUmO cApi niKanyatAm // BrP_234.46 //
SUlezv AropyamARAnAM vyAGravaktre praveSyatAm /
gfDrEH saMBakzyamARAnAM dvIpiBiS copaBujyatAm // BrP_234.47 //
kvaTyatAM tElamaDye ca klidyatAM kzArakardame /
uccAn nipAtyamAnAnAM kzipyatAM kzepayantrakEH // BrP_234.48 //
narake yAni duHKAni pApahetUdBavAni vE /
prApyante nArakEr viprAs tezAM saMKyA na vidyate // BrP_234.49 //
na kevalaM dvijaSrezWA narake duHKapadDatiH /
svarge 'pi pAtaBItasya kzayizRor nAsti nirvftiH // BrP_234.50 //
punaS ca garBo Bavati jAyate ca punar naraH /
garBe vilIyate BUyo jAyamAno 'stam eti ca // BrP_234.51 //
jAtamAtraS ca mriyate bAlaBAve ca yOvane /
yad yat prItikaraM puMsAM vastu viprAH prajAyate // BrP_234.52 //
tad eva duHKavfkzasya bIjatvam upagacCati /
kalatraputramitrAdi- gfhakzetraDanAdikEH // BrP_234.53 //
kriyate na taTA BUri suKaM puMsAM yaTAsuKam /
iti saMsAraduHKArka- tApatApitacetasAm // BrP_234.54 //
vimuktipAdapacCAyAm fte kutra suKaM nfRAm /
tad asya triviDasyApi duHKajAtasya paRqitEH // BrP_234.55 //
garBajanmajarAdyezu sTAnezu praBavizyataH /
nirastAtiSayAhlAdaM suKaBAvEkalakzaRam // BrP_234.56 //
BezajaM BagavatprAptir ekA cAtyantikI matA /
tasmAt tatprAptaye yatnaH kartavyaH paRqitEr narEH // BrP_234.57 //
tatprAptihetur jYAnaM ca karma coktaM dvijottamAH /
AgamotTaM vivekAc ca dviDA jYAnaM taTocyate // BrP_234.58 //
SabdabrahmAgamamayaM paraM brahma vivekajam /
anDaM tama ivAjYAnaM dIpavac cendriyodBavam // BrP_234.59 //
yaTA sUryas taTA jYAnaM yad vE viprA vivekajam /
manur apy Aha vedArTaM smftvA yan munisattamAH // BrP_234.60 //
tad etac CrUyatAm atra saMbanDe gadato mama /
dve brahmaRI veditavye Sabdabrahma paraM ca yat // BrP_234.61 //
SabdabrahmaRi nizRAtaH paraM brahmADigacCati /
dve vidye vE veditavye iti cATarvaRI SrutiH // BrP_234.62 //
parayA hy akzaraprAptir fgvedAdimayAparA /
yat tad avyaktam ajaram acintyam ajam avyayam // BrP_234.63 //
anirdeSyam arUpaM ca pARipAdAdyasaMyutam /
vittaM sarvagataM nityaM BUtayonim akAraRam // BrP_234.64 //
vyApyaM vyAptaM yataH sarvaM tad vE paSyanti sUrayaH /
tad brahma paramaM DAma tad DeyaM mokzakANkziBiH // BrP_234.65 //
SrutivAkyoditaM sUkzmaM tad vizRoH paramaM padam /
utpattiM pralayaM cEva BUtAnAm AgatiM gatim // BrP_234.66 //
vetti vidyAm avidyAM ca sa vAcyo BagavAn iti /
jYAnaSaktibalESvarya- vIryatejAMsy aSezataH // BrP_234.67 //
BagavacCabdavAcyAni vinA heyEr guRAdiBiH /
sarvARi tatra BUtAni nivasanti parAtmani // BrP_234.68 //
BUtezu ca sa sarvAtmA vAsudevas tataH smftaH /
uvAcedaM maharziByaH purA pfzwaH prajApatiH // BrP_234.69 //
nAmavyAKyAm anantasya vAsudevasya tattvataH /
BUtezu vasate yo 'ntar vasanty atra ca tAni yat /
DAtA viDAtA jagatAM vAsudevas tataH praBuH // BrP_234.70 //
sa sarvaBUtaprakftir guRAMS ca BrP_234.71a
dozAMS ca sarvAn saguRo hy atItaH BrP_234.71b
atItasarvAvaraRo 'KilAtmA BrP_234.71c
tenAvftaM yad BuvanAntarAlam BrP_234.71d
samastakalyARaguRAtmako hi BrP_234.72a
svaSaktileSAdftaBUtasargaH BrP_234.72b
icCAgfhItABimatorudehaH BrP_234.72c
saMsADitASezajagadDito 'sO BrP_234.72d
tejobalESvaryamahAvaroDaH BrP_234.73a
svavIryaSaktyAdiguREkarASiH BrP_234.73b
paraH parARAM sakalA na yatra BrP_234.73c
kleSAdayaH santi parApareSe BrP_234.73d
sa ISvaro vyazwisamazwirUpo BrP_234.74a
'vyaktasvarUpaH prakawasvarUpaH BrP_234.74b
sarveSvaraH sarvadfk sarvavettA BrP_234.74c
samastaSaktiH parameSvarAKyaH BrP_234.74d
saMjYAyate yena tad astadozaM BrP_234.75a
SudDaM paraM nirmalam ekarUpam BrP_234.75b
saMdfSyate vApy aTa gamyate vA BrP_234.75c
taj jYAnam ajYAnam ato 'nyad uktam BrP_234.75d
{munaya UcuH: }
idAnIM brUhi yogaM ca duHKasaMyogaBezajam /
yaM viditvAvyayaM tatra yuYjAmaH puruzottamam // BrP_235.1 //
SrutvA sa vacanaM tezAM kfzRadvEpAyanas tadA /
abravIt paramaprIto yogI yogavidAM varaH // BrP_235.2 //
{vyAsa uvAca: }
yogaM vakzyAmi Bo viprAH SfRuDvaM BavanASanam /
yam aByasyApnuyAd yogI mokzaM paramadurlaBam // BrP_235.3 //
SrutvAdO yogaSAstrARi gurum ArADya BaktitaH /
itihAsaM purARaM ca vedAMS cEva vicakzaRaH // BrP_235.4 //
AhAraM yogadozAMS ca deSakAlaM ca budDimAn /
jYAtvA samaByased yogaM nirdvaMdvo nizparigrahaH // BrP_235.5 //
BuYjan saktuM yavAgUM ca takramUlaPalaM payaH /
yAvakaM kaRapiRyAkam AhAraM yogasADanam // BrP_235.6 //
na manovikale DmAte na SrAnte kzuDite taTA /
na dvaMdve na ca SIte ca na cozRe nAnilAtmake // BrP_235.7 //
saSabde na jalAByAse jIrRagozWe catuzpaTe /
sarIsfpe SmaSAne ca na nadyante 'gnisaMniDO // BrP_235.8 //
na cEtye na ca valmIke saBaye kUpasaMniDO /
na SuzkaparRanicaye yogaM yuYjIta karhicit // BrP_235.9 //
deSAn etAn anAdftya mUQatvAd yo yunakti vE /
pravakzye tasya ye dozA jAyante viGnakArakAH // BrP_235.10 //
bADiryaM jaqatA lopaH smfter mUkatvam anDatA /
jvaraS ca jAyate sadyas tadvad ajYAnasaMBavaH // BrP_235.11 //
tasmAt sarvAtmanA kAryA rakzA yogavidA sadA /
DarmArTakAmamokzARAM SarIraM sADanaM yataH // BrP_235.12 //
ASrame vijane guhye niHSabde nirBaye nage /
SUnyAgAre SucO ramye cEkAnte devatAlaye // BrP_235.13 //
rajanyAH paScime yAme pUrve ca susamAhitaH /
pUrvAhRe maDyame cAhni yuktAhAro jitendriyaH // BrP_235.14 //
AsInaH prANmuKo ramya Asane suKaniScale /
nAtinIce na cocCrite niHspfhaH satyavAk SuciH // BrP_235.15 //
yuktanidro jitakroDaH sarvaBUtahite rataH /
sarvadvaMdvasaho DIraH samakAyANGrimastakaH // BrP_235.16 //
nABO niDAya hastO dvO SAntaH padmAsane sTitaH /
saMsTApya dfzwiM nAsAgre prARAn Ayamya vAgyataH // BrP_235.17 //
samAhftyendriyagrAmaM manasA hfdaye muniH /
praRavaM dIrGam udyamya saMvftAsyaH suniScalaH // BrP_235.18 //
rajasA tamaso vfttiM sattvena rajasas taTA /
saMCAdya nirmale SAnte sTitaH saMvftalocanaH // BrP_235.19 //
hftpadmakoware lInaM sarvavyApi niraYjanam /
yuYjIta satataM yogI muktidaM puruzottamam // BrP_235.20 //
karaRendriyaBUtAni kzetrajYe praTamaM nyaset /
kzetrajYaS ca pare yojyas tato yuYjati yogavit // BrP_235.21 //
mano yasyAntam aByeti paramAtmani caYcalam /
saMtyajya vizayAMs tasya yogasidDiH prakASitA // BrP_235.22 //
yadA nirvizayaM cittaM pare brahmaRi lIyate /
samADO yogayuktasya tadAByeti paraM padam // BrP_235.23 //
asaMsaktaM yadA cittaM yoginaH sarvakarmasu /
Bavaty Anandam AsAdya tadA nirvARam fcCati // BrP_235.24 //
SudDaM DAmatrayAtItaM turyAKyaM puruzottamam /
prApya yogabalAd yogI mucyate nAtra saMSayaH // BrP_235.25 //
niHspfhaH sarvakAmeByaH sarvatra priyadarSanaH /
sarvatrAnityabudDis tu yogI mucyeta nAnyaTA // BrP_235.26 //
indriyARi na seveta vErAgyeRa ca yogavit /
sadA cAByAsayogena mucyate nAtra saMSayaH // BrP_235.27 //
na ca padmAsanAd yogo na nAsAgranirIkzaRAt /
manasaS cendriyARAM ca saMyogo yoga ucyate // BrP_235.28 //
evaM mayA muniSrezWA yogaH prokto vimuktidaH /
saMsAramokzahetuS ca kim anyac Crotum icCaTa // BrP_235.29 //
{lomaharzaRa uvAca: }
SrutvA te vacanaM tasya sADu sADv iti cAbruvan /
vyAsaM praSasya saMpUjya punaH prazwuM samudyatAH // BrP_235.30 //
{munaya UcuH: }
tava vaktrAbDisaMBUtam amftaM vANmayaM mune /
pibatAM no dvijaSrezWa na tfptir iha dfSyate // BrP_236.1 //
tasmAd yogaM mune brUhi vistareRa vimuktidam /
sAMKyaM ca dvipadAM SrezWa Srotum icCAmahe vayam // BrP_236.2 //
prajYAvAY Srotriyo yajvA KyAtaH prAjYo 'nasUyakaH /
satyaDarmamatir brahman kaTaM brahmADigacCati // BrP_236.3 //
tapasA brahmacaryeRa sarvatyAgena meDayA /
sAMKye vA yadi vA yoga etat pfzwo vadasva naH // BrP_236.4 //
manasaS cendriyARAM ca yaTEkAgryam avApyate /
yenopAyena puruzas tat tvaM vyAKyAtum arhasi // BrP_236.5 //
{vyAsa uvAca: }
nAnyatra jYAnatapasor nAnyatrendriyanigrahAt /
nAnyatra sarvasaMtyAgAt sidDiM vindati kaScana // BrP_236.6 //
mahABUtAni sarvARi pUrvasfzwiH svayaMBuvaH /
BUyizWaM prARaBfdgrAme nivizwAni SarIrizu // BrP_236.7 //
BUmer deho jalAt sneho jyotizaS cakzuzI smfte /
prARApAnASrayo vAyuH kozWAAkASaM SarIriRAm // BrP_236.8 //
krAntO vizRur bale SakraH kozWe 'gnir Boktum icCati /
karRayoH pradiSaH Srotre jihvAyAM vAk sarasvatI // BrP_236.9 //
karRO tvak cakzuzI jihvA nAsikA cEva paYcamI /
daSa tAnIndriyoktAni dvArARy AhArasidDaye // BrP_236.10 //
SabdasparSO taTA rUpaM rasaM ganDaM ca paYcamam /
indriyArTAn pfTag vidyAd indriyeByas tu nityadA // BrP_236.11 //
indriyARi mano yuNkte avaSyAn iva rAjinaH /
manaS cApi sadA yuNkte BUtAtmA hfdayASritaH // BrP_236.12 //
indriyARAM taTEvEzAM sarvezAm ISvaraM manaH /
niyame ca visarge ca BUtAtmA manasas taTA // BrP_236.13 //
indriyARIndriyArTAS ca svaBAvaS cetanA manaH /
prARApAnO ca jIvaS ca nityaM dehezu dehinAm // BrP_236.14 //
ASrayo nAsti sattvasya guRaSabdo na cetanAH /
sattvaM hi tejaH sfjati na guRAn vE kaTaMcana // BrP_236.15 //
evaM saptadaSaM dehaM vftaM zoqaSaBir guREH /
manIzI manasA viprAH paSyaty AtmAnam Atmani // BrP_236.16 //
na hy ayaM cakzuzA dfSyo na ca sarvEr apIndriyEH /
manasA tu pradIptena mahAn AtmA prakASate // BrP_236.17 //
aSabdasparSarUpaM tac cArasAganDam avyayam /
aSarIraM SarIre sve nirIkzeta nirindriyam // BrP_236.18 //
avyaktaM sarvadehezu martyezu paramArcitam /
yo 'nupaSyati sa pretya kalpate brahmaBUyataH // BrP_236.19 //
vidyAvinayasaMpanna- brAhmaRe gavi hastini /
Suni cEva SvapAke ca paRqitAH samadarSinaH // BrP_236.20 //
sa hi sarvezu BUtezu jaNgamezu Druvezu ca /
vasaty eko mahAn AtmA yena sarvam idaM tatam // BrP_236.21 //
sarvaBUtezu cAtmAnaM sarvaBUtAni cAtmani /
yadA paSyati BUtAtmA brahma saMpadyate tadA // BrP_236.22 //
yAvAn Atmani vedAtmA tAvAn AtmA parAtmani /
ya evaM satataM veda so 'mftatvAya kalpate // BrP_236.23 //
sarvaBUtAtmaBUtasya sarvaBUtahitasya ca /
devApi mArge muhyanti apadasya padEziRaH // BrP_236.24 //
SakuntAnAm ivAkASe matsyAnAm iva codake /
yaTA gatir na dfSyeta taTA jYAnavidAM gatiH // BrP_236.25 //
kAlaH pacati BUtAni sarvARy evAtmanAtmani /
yasmiMs tu pacyate kAlas tan na vedeha kaScana // BrP_236.26 //
na tad UrDvaM na tiryak ca nADo na ca punaH punaH /
na maDye pratigfhRIte nEva kiMcin na kaScana // BrP_236.27 //
sarve tatsTA ime lokA bAhyam ezAM na kiMcana /
yady apy agre samAgacCed yaTA bARo guRacyutaH // BrP_236.28 //
nEvAntaM kAraRasyeyAd yady api syAn manojavaH /
tasmAt sUkzmataraM nAsti nAsti sTUlataraM taTA // BrP_236.29 //
sarvataHpARipAdaM tat sarvatokziSiromuKam /
sarvataHSrutimal loke sarvam Avftya tizWati // BrP_236.30 //
tad evARor aRutaraM tan mahadByo mahattaram /
tad antaH sarvaBUtAnAM DruvaM tizWan na dfSyate // BrP_236.31 //
akzaraM ca kzaraM cEva dveDA BAvo 'yam AtmanaH /
kzaraH sarvezu BUtezu divyaM tv amftam akzaram // BrP_236.32 //
navadvAraM puraM kftvA haMso hi niyato vaSI /
IdfSaH sarvaBUtasya sTAvarasya carasya ca // BrP_236.33 //
hAnenABivikalpAnAM narARAM saMcayena ca /
SarIrARAm ajasyAhur haMsatvaM pAradarSinaH // BrP_236.34 //
haMsoktaM ca kzaraM cEva kUwasTaM yat tad akzaram /
tad vidvAn akzaraM prApya jahAti prARajanmanI // BrP_236.35 //
{vyAsa uvAca: }
BavatAM pfcCatAM viprA yaTAvad iha tattvataH /
sAMKyaM jYAnena saMyuktaM yad etat kIrtitaM mayA // BrP_236.36 //
yogakftyaM tu Bo viprAH kIrtayizyAmy ataH param /
ekatvaM budDimanasor indriyARAM ca sarvaSaH // BrP_236.37 //
Atmano vyApino jYAnaM jYAnam etad anuttamam /
tad etad upaSAntena dAntenADyAtmaSIlinA // BrP_236.38 //
AtmArAmeRa budDena bodDavyaM SucikarmaRA /
yogadozAn samucCidya paYca yAn kavayo viduH // BrP_236.39 //
kAmaM kroDaM ca loBaM ca BayaM svapnaM ca paYcamam /
kroDaM Samena jayati kAmaM saMkalpavarjanAt // BrP_236.40 //
sattvasaMsevanAd DIro nidrAm ucCettum arhati /
DftyA SiSnodaraM rakzet pARipAdaM ca cakzuzA // BrP_236.41 //
cakzuH SrotraM ca manasA mano vAcaM ca karmaRA /
apramAdAd BayaM jahyAd damBaM prAjYopasevanAt // BrP_236.42 //
evam etAn yogadozAY jayen nityam atandritaH /
agnIMS ca brAhmaRAMS cATa devatAH praRamet sadA // BrP_236.43 //
varjayed udDatAM vAcaM hiMsAyuktAM manonugAm /
brahmatejomayaM SukraM yasya sarvam idaM jagat // BrP_236.44 //
etasya BUtaBUtasya dfzwaM sTAvarajaNgamam /
DyAnam aDyayanaM dAnaM satyaM hrIr ArjavaM kzamA // BrP_236.45 //
SOcaM cEvAtmanaH SudDir indriyARAM ca nigrahaH /
etEr vivarDate tejaH pApmAnaM cApakarzati // BrP_236.46 //
samaH sarvezu BUtezu laByAlaByena vartayan /
DUtapApmA tu tejasvI laGvAhAro jitendriyaH // BrP_236.47 //
kAmakroDO vaSe kftvA nizeved brahmaRaH padam /
manasaS cendriyARAM ca kftvEkAgryaM samAhitaH // BrP_236.48 //
pUrvarAtre parArDe ca DArayen mana AtmanaH /
jantoH paYcendriyasyAsya yady ekaM klinnam indriyam // BrP_236.49 //
tato 'sya sravati prajYA gireH pAdAd ivodakam /
manasaH pUrvam AdadyAt kUrmARAm iva matsyahA // BrP_236.50 //
tataH SrotraM tataS cakzur jihvA GrARaM ca yogavit /
tata etAni saMyamya manasi sTApayed yadi // BrP_236.51 //
taTEvApohya saMkalpAn mano hy Atmani DArayet /
paYcendriyARi manasi hfdi saMsTApayed yadi // BrP_236.52 //
yadEtAny avatizWante manaHzazWAni cAtmani /
prasIdanti ca saMsTAyAM tadA brahma prakASate // BrP_236.53 //
viDUma iva dIptArcir Aditya iva dIptimAn /
vEdyuto 'gnir ivAkASe paSyanty AtmAnam Atmani // BrP_236.54 //
sarvaM tatra tu sarvatra vyApakatvAc ca dfSyate /
taM paSyanti mahAtmAno brAhmaRA ye manIziRaH // BrP_236.55 //
Dftimanto mahAprAjYAH sarvaBUtahite ratAH /
evaM parimitaM kAlam Acaran saMSitavrataH // BrP_236.56 //
AsIno hi rahasy eko gacCed akzarasAmyatAm /
pramoho Brama Avarto GrARaM SravaRadarSane // BrP_236.57 //
adButAni rasaH sparSaH SItozRamArutAkftiH /
pratiBAn upasargAS ca pratisaMgfhya yogataH // BrP_236.58 //
tAMs tattvavid anAdftya sAmyenEva nivartayet /
kuryAt paricayaM yoge trElokye niyato muniH // BrP_236.59 //
giriSfNge taTA cEtye vfkzamUlezu yojayet /
saMniyamyendriyagrAmaM kozWe BARqamanA iva // BrP_236.60 //
ekAgraM cintayen nityaM yogAn nodvijate manaH /
yenopAyena Sakyeta niyantuM caYcalaM manaH // BrP_236.61 //
tatra yukto nizeveta na cEva vicalet tataH /
SUnyAgArARi cEkAgro nivAsArTam upakramet // BrP_236.62 //
nAtivrajet paraM vAcA karmaRA manasApi vA /
upekzako yatAhAro labDAlabDasamo Bavet // BrP_236.63 //
yaS cEnam aBinandeta yaS cEnam aBivAdayet /
samas tayoS cApy uBayor nABiDyAyec CuBASuBam // BrP_236.64 //
na prahfzyeta lABezu nAlABezu ca cintayet /
samaH sarvezu BUtezu saDarmA mAtariSvanaH // BrP_236.65 //
evaM svasTAtmanaH sADoH sarvatra samadarSinaH /
zaR mAsAn nityayuktasya SabdabrahmABivartate // BrP_236.66 //
vedanArtAn parAn dfzwvA samalozwASmakAYcanaH /
evaM tu nirato mArgaM viramen na vimohitaH // BrP_236.67 //
api varRAvakfzwas tu nArI vA DarmakANkziRI /
tAv apy etena mArgeRa gacCetAM paramAM gatim // BrP_236.68 //
ajaM purARam ajaraM sanAtanaM BrP_236.69a
yam indriyAtigam agocaraM dvijAH BrP_236.69b
avekzya cemAM paramezWisAmyatAM BrP_236.69c
prayAnty anAvfttigatiM manIziRaH BrP_236.69d
{munaya UcuH: }
yady evaM vedavacanaM kuru karma tyajeti ca /
kAM diSaM vidyayA yAnti kAM ca gacCanti karmaRA // BrP_237.1 //
etad vE Srotum icCAmas tad BavAn prabravItu naH /
etad anyonyavErUpyaM vartate pratikUlataH // BrP_237.2 //
{vyAsa uvAca: }
SfRuDvaM muniSArdUlA yat pfcCaDvaM samAsataH /
karmavidyAmayO coBO vyAKyAsyAmi kzarAkzarO // BrP_237.3 //
yAM diSaM vidyayA yAnti yAM gacCanti ca karmaRA /
SfRuDvaM sAMprataM viprA gahanaM hy etad uttaram // BrP_237.4 //
asti Darma iti yuktaM nAsti tatrEva yo vadet /
yakzasya sAdfSyam idaM yakzasyedaM Baved aTa // BrP_237.5 //
dvAv imAv aTa panTAnO yatra vedAH pratizWitAH /
pravfttilakzaRo Darmo nivftto vA viBAzitaH // BrP_237.6 //
karmaRA baDyate jantur vidyayA ca vimucyate /
tasmAt karma na kurvanti yatayaH pAradarSinaH // BrP_237.7 //
karmaRA jAyate pretya mUrtimAn zoqaSAtmakaH /
vidyayA jAyate nityam avyaktaM hy akzarAtmakam // BrP_237.8 //
karma tv eke praSaMsanti svalpabudDiratA narAH /
tena te dehajAlena ramayanta upAsate // BrP_237.9 //
ye tu budDiM parAM prAptA DarmanEpuRyadarSinaH /
na te karma praSaMsanti kUpaM nadyAM pibann iva // BrP_237.10 //
karmaRAM Palam Apnoti suKaduHKe BavABavO /
vidyayA tad avApnoti yatra gatvA na Socati // BrP_237.11 //
na mriyate yatra gatvA yatra gatvA na jAyate /
na jIryate yatra gatvA yatra gatvA na varDate // BrP_237.12 //
yatra tad brahma paramam avyaktam acalaM Druvam /
avyAkftam anAyAmam amftaM cADiyogavit // BrP_237.13 //
dvaMdvEr na yatra bADyante mAnasena ca karmaRA /
samAH sarvatra mEtrAS ca sarvaBUtahite ratAH // BrP_237.14 //
vidyAmayo 'nyaH puruzo dvijAH karmamayo 'paraH /
viprAS candrasamasparSaH sUkzmayA kalayA sTitaH // BrP_237.15 //
tad etad fziRA proktaM vistareRAnugIyate /
na vaktuM Sakyate drazwuM cakratantum ivAmbare // BrP_237.16 //
ekAdaSavikArAtmA kalAsaMBArasaMBftaH /
mUrtimAn iti taM vidyAd viprAH karmaguRAtmakam // BrP_237.17 //
devo yaH saMSritas tasmin budDIndur iva puzkare /
kzetrajYaM taM vijAnIyAn nityaM yogajitAtmakam // BrP_237.18 //
tamo rajaS ca sattvaM ca jYeyaM jIvaguRAtmakam /
jIvam AtmaguRaM vidyAd AtmAnaM paramAtmanaH // BrP_237.19 //
sacetanaM jIvaguRaM vadanti BrP_237.20a
sa cezwate jIvaguRaM ca sarvam BrP_237.20b
tataH paraM kzetravido vadanti BrP_237.20c
prakalpayanto BuvanAni sapta BrP_237.20d
{vyAsa uvAca: }
prakftyAs tu vikArA ye kzetrajYAs te pariSrutAH /
te cEnaM na prajAnanti na jAnAti sa tAn api // BrP_237.21 //
tES cEva kurute kAryaM manaHzazWEr ihendriyEH /
sudAntEr iva saMyantA dfQaH paramavAjiBiH // BrP_237.22 //
indriyeByaH parA hy arTA arTeByaH paramaM manaH /
manasas tu parA budDir budDer AtmA mahAn paraH // BrP_237.23 //
mahataH param avyaktam avyaktAt parato 'mftam /
amftAn na paraM kiMcit sA kAzWA paramA gatiH // BrP_237.24 //
evaM sarvezu BUtezu gUQAtmA na prakASate /
dfSyate tv agryayA budDyA sUkzmayA sUkzmadarSiBiH // BrP_237.25 //
antarAtmani saMlIya manaHzazWAni meDayA /
indriyEr indriyArTAMS ca bahucittam acintayan // BrP_237.26 //
DyAne 'pi paramaM kftvA vidyAsaMpAditaM manaH /
anISvaraH praSAntAtmA tato gacCet paraM padam // BrP_237.27 //
indriyARAM tu sarvezAM vaSyAtmA calitasmftiH /
AtmanaH saMpradAnena martyo mftyum upASnute // BrP_237.28 //
vihatya sarvasaMkalpAn sattve cittaM niveSayet /
sattve cittaM samAveSya tataH kAlaYjaro Bavet // BrP_237.29 //
cittaprasAdena yatir jahAtIha SuBASuBam /
prasannAtmAtmani sTitvA suKam atyantam aSnute // BrP_237.30 //
lakzaRaM tu prasAdasya yaTA svapne suKaM Bavet /
nirvAte vA yaTA dIpo dIpyamAno na kampate // BrP_237.31 //
evaM pUrvApare rAtre yuYjann AtmAnam AtmanA /
laGvAhAro viSudDAtmA paSyaty AtmAnam Atmani // BrP_237.32 //
rahasyaM sarvavedAnAm anEtihyam anAgamam /
AtmapratyAyakaM SAstram idaM putrAnuSAsanam // BrP_237.33 //
DarmAKyAnezu sarvezu satyAKyAnezu yad vasu /
daSavarzasahasrARi nirmaTyAmftam udDftam // BrP_237.34 //
navanItaM yaTA daDnaH kAzWAd agnir yaTEva ca /
taTEva viduzAM jYAnaM muktihetoH samudDftam // BrP_237.35 //
snAtakAnAm idaM SAstraM vAcyaM putrAnuSAsanam /
tad idaM nApraSAntAya nAdAntAya tapasvine // BrP_237.36 //
nAvedaviduze vAcyaM taTA nAnugatAya ca /
nAsUyakAyAnfjave na cAnirdizwakAriRe // BrP_237.37 //
na tarkaSAstradagDAya taTEva piSunAya ca /
SlAGine SlAGanIyAya praSAntAya tapasvine // BrP_237.38 //
idaM priyAya putrAya SizyAyAnugatAya tu /
rahasyaDarmaM vaktavyaM nAnyasmE tu kaTaMcana // BrP_237.39 //
yad apy asya mahIM dadyAd ratnapUrRAm imAM naraH /
idam eva tataH Sreya iti manyeta tattvavit // BrP_237.40 //
ato guhyatarArTaM tad aDyAtmam atimAnuzam /
yat tan maharziBir dfzwaM vedAntezu ca gIyate // BrP_237.41 //
tad yuzmaByaM prayacCAmi yan mAM pfcCata sattamAH /
yan me manasi varteta yas tu vo hfdi saMSayaH /
SrutaM BavadBis tat sarvaM kim anyat kaTayAmi vaH // BrP_237.42 //
{munaya UcuH: }
aDyAtmaM vistareReha punar eva vadasva naH /
yad aDyAtmaM yaTA vidmo Bagavann fzisattama // BrP_237.43 //
{vyAsa uvAca: }
aDyAtmaM yad idaM viprAH puruzasyeha paWyate /
yuzmaByaM kaTayizyAmi tasya vyAKyAvaDAryatAm // BrP_237.44 //
BUmir Apas taTA jyotir vAyur AkASam eva ca /
mahABUtAni yaS cEva sarvaBUtezu BUtakft // BrP_237.45 //
{munaya UcuH: }
AkAraM tu Baved yasya yasmin dehaM na paSyati /
AkASAdyaM SarIrezu kaTaM tad upavarRayet /
indriyARAM guRAH kecit kaTaM tAn upalakzayet // BrP_237.46 //
{vyAsa uvAca: }
etad vo varRayizyAmi yaTAvad anudarSanam /
SfRuDvaM tad ihEkAgryA yaTAtattvaM yaTA ca tat // BrP_237.47 //
SabdaH SrotraM taTA KAni trayam AkASalakzaRam /
prARaS cezwA taTA sparSa ete vAyuguRAs trayaH // BrP_237.48 //
rUpaM cakzur vipAkaS ca triDA jyotir viDIyate /
raso 'Ta rasanaM svedo guRAs tv ete trayo 'mBasAm // BrP_237.49 //
GreyaM GrARaM SarIraM ca BUmer ete guRAs trayaH /
etAvAn indriyagrAmo vyAKyAtaH pAYcaBOtikaH // BrP_237.50 //
vAyoH sparSo raso 'dByaS ca jyotizo rUpam ucyate /
AkASapraBavaH Sabdo ganDo BUmiguRaH smftaH // BrP_237.51 //
mano budDiH svaBAvaS ca guRA ete svayonijAH /
te guRAn ativartante guReByaH paramA matAH // BrP_237.52 //
yaTA kUrma ivANgAni prasArya saMniyacCati /
evam evendriyagrAmaM budDiSrezWo niyacCati // BrP_237.53 //
yad UrDvaM pAdatalayor avArkorDvaM ca paSyati /
etasminn eva kftye sA vartate budDir uttamA // BrP_237.54 //
guREs tu nIyate budDir budDir evendriyARy api /
manaHzazWAni sarvARi budDyA BAvAt kuto guRAH // BrP_237.55 //
indriyARi narEH paYca zazWaM tan mana ucyate /
saptamIM budDim evAhuH kzetrajYaM vidDi cAzwamam // BrP_237.56 //
cakzur AlokanAyEva saMSayaM kurute manaH /
budDir aDyavasAnAya sAkzI kzetrajYa ucyate // BrP_237.57 //
rajas tamaS ca sattvaM ca traya ete svayonijAH /
samAH sarvezu BUtezu tAn guRAn upalakzayet // BrP_237.58 //
tatra yat prItisaMyuktaM kiMcid Atmani lakzayet /
praSAntam iva saMyuktaM sattvaM tad upaDArayet // BrP_237.59 //
yat tu saMtApasaMyuktaM kAye manasi vA Bavet /
pravfttaM raja ity evaM tatra cApy upalakzayet // BrP_237.60 //
yat tu saMmohasaMyuktam avyaktaM vizamaM Bavet /
apratarkyam avijYeyaM tamas tad upaDArayet // BrP_237.61 //
praharzaH prItir AnandaM svAmyaM svasTAtmacittatA /
akasmAd yadi vA kasmAd vadanti sAttvikAn guRAn // BrP_237.62 //
aBimAno mfzAvAdo loBo mohas taTAkzamA /
liNgAni rajasas tAni vartante hetutattvataH // BrP_237.63 //
taTA mohaH pramAdaS ca tandrI nidrApraboDitA /
kaTaMcid aBivartante vijYeyAs tAmasA guRAH // BrP_237.64 //
manaH prasfjate BAvaM budDir aDyavasAyinI /
hfdayaM priyam eveha triviDA karmacodanA // BrP_237.65 //
indriyeByaH parA hy arTA arTeByaS ca paraM manaH /
manasas tu parA budDir budDer AtmA paraH smftaH // BrP_237.66 //
budDir AtmA manuzyasya budDir evAtmanAyikA /
yadA vikurute BAvaM tadA Bavati sA manaH // BrP_237.67 //
indriyARAM pfTagBAvAd budDir vikurute hy anu /
SfRvatI Bavati SrotraM spfSatI sparSa ucyate // BrP_237.68 //
paSyantI ca Baved dfzwI rasantI rasanA Bavet /
jiGrantI Bavati GrARaM budDir vikurute pfTak // BrP_237.69 //
indriyARi tu tAny Ahus tezAM vfttyA vitizWati /
tizWati puruze budDir budDiBAvavyavasTitA // BrP_237.70 //
kadAcil laBate prItiM kadAcid api Socati /
na suKena ca duHKena kadAcid iha muhyate // BrP_237.71 //
svayaM BAvAtmikA BAvAMs trIn etAn ativartate /
saritAM sAgaro BartA mahAvelAm ivormimAn // BrP_237.72 //
yadA prArTayate kiMcit tadA Bavati sA manaH /
aDizWAne ca vE budDyA pfTag etAni saMsmaret // BrP_237.73 //
indriyARi ca meDyAni vicetavyAni kftsnaSaH /
sarvARy evAnupUrveRa yad yadA ca viDIyate // BrP_237.74 //
aviBAgamanA budDir BAvo manasi vartate /
pravartamAnas tu rajaH sattvam apy ativartate // BrP_237.75 //
ye vE BAvena vartante sarvezv etezu te trizu /
anv arTAn saMpravartante raTanemim arA iva // BrP_237.76 //
pradIpArTaM manaH kuryAd indriyEr budDisattamEH /
niScaradBir yaTAyogam udAsInEr yadfcCayA // BrP_237.77 //
evaMsvaBAvam evedam iti budDvA na muhyati /
aSocan saMprahfzyaMS ca nityaM vigatamatsaraH // BrP_237.78 //
na hy AtmA Sakyate drazwum indriyEH kAmagocarEH /
pravartamAnEr anekEr durDarEr akftAtmaBiH // BrP_237.79 //
tezAM tu manasA raSmIn yadA samyaN niyacCati /
tadA prakASate SyAtmA dIpadIptA yaTAkftiH // BrP_237.80 //
sarvezAm eva BUtAnAM tamasy upagate yaTA /
prakASaM Bavate sarvaM taTEvam upaDAryatAm // BrP_237.81 //
yaTA vAricaraH pakzI na lipyati jale caran /
vimuktAtmA taTA yogI guRadozEr na lipyate // BrP_237.82 //
evam eva kftaprajYo na dozEr vizayAMS caran /
asajjamAnaH sarvezu na kaTaMcit pralipyate // BrP_237.83 //
tyaktvA pUrvakftaM karma ratir yasya sadAtmani /
sarvaBUtAtmaBUtasya guRasaNgena sajjataH // BrP_237.84 //
svayam AtmA prasavati guRezv api kadAcana /
na guRA vidur AtmAnaM guRAn veda sa sarvadA // BrP_237.85 //
paridaDyAd guRAnAM sa drazwA cEva yaTAtaTam /
sattvakzetrajYayor evam antaraM lakzayen naraH // BrP_237.86 //
sfjate tu guRAn eka eko na sfjate guRAn /
pfTagBUtO prakftyEtO saMprayuktO ca sarvadA // BrP_237.87 //
yaTASmanA hiraRyasya saMprayuktO taTEva tO /
maSakodumbarO vApi saMprayuktO yaTA saha // BrP_237.88 //
izikA vA yaTA muYje pfTak ca saha cEva ha /
taTEva sahitAv etO anyonyasmin pratizWitO // BrP_237.89 //
{vyAsa uvAca: }
sfjate tu guRAn sattvaM kzetrajYas tv aDitizWati /
guRAn vikriyataH sarvAn udAsInavad ISvaraH // BrP_238.1 //
svaBAvayuktaM tat sarvaM yad imAn sfjate guRAn /
UrRanABir yaTA sUtraM sfjate tad guRAMs taTA // BrP_238.2 //
pravfttA na nivartante pravfttir nopalaByate /
evam eke vyavasyanti nivfttim iti cApare // BrP_238.3 //
uBayaM saMpraDAryEtad aDyavasyed yaTAmati /
anenEva viDAnena Baved vE saMSayo mahAn // BrP_238.4 //
anAdiniDano hy AtmA taM budDvA viharen naraH /
akruDyann aprahfzyaMS ca nityaM vigatamatsaraH // BrP_238.5 //
ity evaM hfdaye sarvo budDicintAmayaM dfQam /
anityaM suKam AsInam aSocyaM CinnasaMSayaH // BrP_238.6 //
tarayet pracyutAM pfTvIM yaTA pUrRAM nadIM narAH /
avagAhya ca vidvAMso viprA lolam imaM taTA // BrP_238.7 //
na tu tapyati vE vidvAn sTale carati tattvavit /
evaM vicintya cAtmAnaM kevalaM jYAnam AtmanaH // BrP_238.8 //
tAM tu budDvA naraH sargaM BUtAnAm AgatiM gatim /
samacezwaS ca vE samyag laBate Samam uttamam // BrP_238.9 //
etad dvijanmasAmagryaM brAhmaRasya viSezataH /
AtmajYAnasamasneha- paryAptaM tatparAyaRam // BrP_238.10 //
tattvaM budDvA Baved budDaH kim anyad budDalakzaRam /
vijYAyEtad vimucyante kftakftyA manIziRaH // BrP_238.11 //
na Bavati viduzAM mahad BayaM BrP_238.12a
yad aviduzAM sumahad BayaM paratra BrP_238.12b
nahi gatir aDikAsti kasyacid BrP_238.12c
Bavati hi yA viduzaH sanAtanI BrP_238.12d
loke mAtaram asUyate naras BrP_238.13a
tatra devam anirIkzya Socate BrP_238.13b
tatra cet kuSalo na Socate BrP_238.13c
ye vidus tad uBayaM kftAkftam BrP_238.13d
yat karoty anaBisaMDipUrvakaM BrP_238.14a
tac ca nindayati yat purA kftam BrP_238.14b
yat priyaM tad uBayaM na vApriyaM BrP_238.14c
tasya taj janayatIha kurvataH BrP_238.14d
{munaya UcuH: }
yasmAd DarmAt paro Darmo vidyate neha kaScana /
yo viSizwaS ca BUteByas tad BavAn prabravItu naH // BrP_238.15 //
{vyAsa uvAca: }
DarmaM ca saMpravakzyAmi purARam fziBiH stutam /
viSizwaM sarvaDarmeByaH SfRuDvaM munisattamAH // BrP_238.16 //
indriyARi pramATIni budDyA saMyamya tattvataH /
sarvataH prasftAnIha pitA bAlAn ivAtmajAn // BrP_238.17 //
manasaS cendriyARAM cApy EkAgryaM paramaM tapaH /
vijYeyaH sarvaDarmeByaH sa DarmaH para ucyate // BrP_238.18 //
tAni sarvARi saMDAya manaHzazWAni meDayA /
AtmatfptaH sa evAsId bahucintyam acintayan // BrP_238.19 //
gocareByo nivfttAni yadA sTAsyanti veSmani /
tadA cEvAtmanAtmAnaM paraM drakzyaTa SASvatam // BrP_238.20 //
sarvAtmAnaM mahAtmAnaM viDUmam iva pAvakam /
prapaSyanti mahAtmAnaM brAhmaRA ye manIziRaH // BrP_238.21 //
yaTA puzpaPalopeto bahuSAKo mahAdrumaH /
Atmano nABijAnIte kva me puzpaM kva me Palam // BrP_238.22 //
evam AtmA na jAnIte kva gamizye kuto 'nv aham /
anyo hy asyAntarAtmAsti yaH sarvam anupaSyati // BrP_238.23 //
jYAnadIpena dIptena paSyaty AtmAnam AtmanA /
dfzwvAtmAnaM taTA yUyaM virAgA Bavata dvijAH // BrP_238.24 //
vimuktAH sarvapApeByo muktatvaca ivoragAH /
parAM budDim avApyehApy acintA vigatajvarAH // BrP_238.25 //
sarvataHsrotasaM GorAM nadIM lokapravAhiRIm /
paYcendriyagrAhavatIM manaHsaMkalparoDasam // BrP_238.26 //
loBamohatfRacCannAM kAmakroDasarIsfpAm /
satyatIrTAnftakzoBAM kroDapaNkAM saridvarAm // BrP_238.27 //
avyaktapraBavAM SIGrAM kAmakroDasamAkulAm /
prataraDvaM nadIM budDyA dustarAm akftAtmaBiH // BrP_238.28 //
saMsArasAgaragamAM yonipAtAladustarAm /
AtmajanmodBavAM tAM tu jihvAvartadurAsadAm // BrP_238.29 //
yAM taranti kftaprajYA Dftimanto manIziRaH /
tAM tIrRaH sarvato mukto viDUtAtmAtmavAY SuciH // BrP_238.30 //
uttamAM budDim AsTAya brahmaBUyAya kalpate /
uttIrRaH sarvasaMkleSAn prasannAtmA vikalmazaH // BrP_238.31 //
BUyizWAnIva BUtAni sarvasTAnAn nirIkzya ca /
akruDyann aprasIdaMS ca nanfSaMsamatis taTA // BrP_238.32 //
tato drakzyaTa sarvezAM BUtAnAM praBavApyayam /
etad Di sarvaDarmeByo viSizwaM menire buDAH // BrP_238.33 //
DarmaM DarmaBftAM SrezWA munayaH satyadarSinaH /
AtmAno vyApino viprA iti putrAnuSAsanam // BrP_238.34 //
prayatAya pravaktavyaM hitAyAnugatAya ca /
AtmajYAnam idaM guhyaM sarvaguhyatamaM mahat // BrP_238.35 //
abravaM yad ahaM viprA AtmasAkzikam aYjasA /
nEva strI na pumAn evaM na cEvedaM napuMsakam // BrP_238.36 //
aduHKam asuKaM brahma BUtaBavyaBavAtmakam /
nEtaj jYAtvA pumAn strI vA punarBavam avApnuyAt // BrP_238.37 //
yaTA matAni sarvARi taTEtAni yaTA taTA /
kaTitAni mayA viprA Bavanti na Bavanti ca // BrP_238.38 //
tatprItiyuktena guRAnvitena BrP_238.39a
putreRa satputradayAnvitena BrP_238.39b
dfzwvA hitaM prItamanA yadarTaM BrP_238.39c
brUyAt sutasyeha yad uktam etat BrP_238.39d
{munaya UcuH: }
mokzaH pitAmahenokta upAyAn nAnupAyataH /
tam upAyaM yaTAnyAyaM Srotum icCAmahe mune // BrP_238.40 //
{vyAsa uvAca: }
asmAsu tan mahAprAjYA yuktaM nipuRadarSanam /
yadupAyena sarvArTAn mfgayaDvaM sadAnaGAH // BrP_238.41 //
GawopakaraRe budDir GawotpattO na sA matA /
evaM DarmAdyupAyArTe nAnyaDarmezu kAraRam // BrP_238.42 //
pUrve samudre yaH panTA na sa gacCati paScimam /
ekaH panTA hi mokzasya tac CfRuDvaM mamAnaGAH // BrP_238.43 //
kzamayA kroDam ucCindyAt kAmaM saMkalpavarjanAt /
sattvasaMsevanAd DIro nidrAm ucCettum arhati // BrP_238.44 //
apramAdAd BayaM rakzed rakzet kzetraM ca saMvidam /
icCAM dvezaM ca kAmaM ca DEryeRa vinivartayet // BrP_238.45 //
nidrAM ca pratiBAM cEva jYAnAByAsena tattvavit /
upadravAMs taTA yogI hitajIrRamitASanAt // BrP_238.46 //
loBaM mohaM ca saMtozAd vizayAMs tattvadarSanAt /
anukroSAd aDarmaM ca jayed Darmam upekzayA // BrP_238.47 //
AyatyA ca jayed ASAM sAmarTyaM saNgavarjanAt /
anityatvena ca snehaM kzuDAM yogena paRqitaH // BrP_238.48 //
kAruRyenAtmanAtmAnaM tfzRAM ca paritozataH /
utTAnena jayet tandrAM vitarkaM niScayAj jayet // BrP_238.49 //
mOnena bahuBAzAM ca SOryeRa ca BayaM jayet /
yacCed vANmanasI budDyA tAM yacCej jYAnacakzuzA // BrP_238.50 //
jYAnam AtmA mahAn yacCet taM yacCec CAntir AtmanaH /
tad etad upaSAntena bodDavyaM SucikarmaRA // BrP_238.51 //
yogadozAn samucCidya paYca yAn kavayo viduH /
kAmaM kroDaM ca loBaM ca BayaM svapnaM ca paYcamam // BrP_238.52 //
parityajya nizeveta yaTAvad yogasADanAt /
DyAnam aDyayanaM dAnaM satyaM hrIr ArjavaM kzamA // BrP_238.53 //
SOcam AcArataH SudDir indriyARAM ca saMyamaH /
etEr vivarDate tejaH pApmAnam upahanti ca // BrP_238.54 //
siDyanti cAsya saMkalpA vijYAnaM ca pravartate /
DUtapApaH sa tejasvI laGvAhAro jitendriyaH // BrP_238.55 //
kAmakroDO vaSe kftvA nirviSed brahmaRaH padam /
amUQatvam asaNgitvaM kAmakroDavivarjanam // BrP_238.56 //
adEnyam anudIrRatvam anudvego hy avasTitiH /
eza mArgo hi mokzasya prasanno vimalaH SuciH /
taTA vAkkAyamanasAM niyamAH kAmato 'vyayAH // BrP_238.57 //
{munaya UcuH: }
sAMKyaM yogasya no vipra viSezaM vaktum arhasi /
tava DarmajYa sarvaM hi viditaM munisattama // BrP_239.1 //
{vyAsa uvAca: }
sAMKyAH sAMKyaM praSaMsanti yogAn yogaviduttamAH /
vadanti kAraREH SrezWEH svapakzodBavanAya vE // BrP_239.2 //
anISvaraH kaTaM mucyed ity evaM munisattamAH /
vadanti kAraREH SrezWaM yogaM samyaN manIziRaH // BrP_239.3 //
vadanti kAraRaM vedaM sAMKyaM samyag dvijAtayaH /
vijYAyeha gatIH sarvA virakto vizayezu yaH // BrP_239.4 //
UrDvaM sa dehAt suvyaktaM vimucyed iti nAnyaTA /
etad Ahur mahAprAjYAH sAMKyaM vE mokzadarSanam // BrP_239.5 //
svapakze kAraRaM grAhyaM samarTaM vacanaM hitam /
SizwAnAM hi mataM grAhyaM BavadBiH SizwasaMmatEH // BrP_239.6 //
pratyakzaM hetavo yogAH sAMKyAH SAstraviniScayAH /
uBe cEte mate tattve samavete dvijottamAH // BrP_239.7 //
uBe cEte mate jYAte munIndrAH SizwasaMmate /
anuzWite yaTASAstraM nayetAM paramAM gatim // BrP_239.8 //
tulyaM SOcaM tayor yuktaM dayA BUtezu cAnaGAH /
vratAnAM DAraRaM tulyaM darSanaM tv asamaM tayoH // BrP_239.9 //
{munaya UcuH: }
yadi tulyaM vrataM SOcaM dayA cAtra mahAmune /
tulyaM taddarSanaM kasmAt tan no brUhi dvijottama // BrP_239.10 //
{vyAsa uvAca: }
rAgaM mohaM taTA snehaM kAmaM kroDaM ca kevalam /
yogAsTiroditAn dozAn paYcEtAn prApnuvanti tAn // BrP_239.11 //
yaTA vAnimizAH sTUlaM jAlaM CittvA punar jalam /
prApnuvanti taTA yogAt tat padaM vItakalmazAH // BrP_239.12 //
taTEva vAgurAM CittvA balavanto yaTA mfgAH /
prApnuyur vimalaM mArgaM vimuktAH sarvabanDanEH // BrP_239.13 //
loBajAni taTA viprA banDanAni balAnvitaH /
CittvA yogAt paraM mArgaM gacCanti vimalaM SuBam // BrP_239.14 //
acalAs tv AvilA viprA vAgurAsu taTApare /
vinaSyanti na saMdehas tadvad yogabalAd fte // BrP_239.15 //
balahInAS ca viprendrA yaTA jAlaM gatA dvijAH /
banDaM na gacCanty anaGA yogAs te tu sudurlaBAH // BrP_239.16 //
yaTA ca SakunAH sUkzmaM prApya jAlam ariMdamAH /
tatrASaktA vipadyante mucyante tu balAnvitAH // BrP_239.17 //
karmajEr banDanEr badDAs tadvad yogaparA dvijAH /
abalA na vimucyante mucyante ca balAnvitAH // BrP_239.18 //
alpakaS ca yaTA viprA vahniH SAmyati durbalaH /
AkrAnta inDanEH sTUlEs tadvad yogabalaH smftaH // BrP_239.19 //
sa eva ca tadA viprA vahnir jAtabalaH punaH /
samIraRagataH kftsnAM dahet kzipraM mahIm imAm // BrP_239.20 //
tattvajYAnabalo yogI dIptatejA mahAbalaH /
antakAla ivAdityaH kftsnaM saMSozayej jagat // BrP_239.21 //
durbalaS ca yaTA viprAH srotasA hriyate naraH /
balahInas taTA yogI vizayEr hriyate ca saH // BrP_239.22 //
tad eva tu yaTA sroto vizkamBayati vAraRaH /
tadvad yogabalaM labDvA na Baved vizayEr hftaH // BrP_239.23 //
viSanti vA vaSAd vATa yogAd yogabalAnvitAH /
prajApatIn manUn sarvAn mahABUtAni ceSvarAH // BrP_239.24 //
na yamo nAntakaH krudDo na mftyur BImavikramaH /
viSante tad dvijAH sarve yogasyAmitatejasaH // BrP_239.25 //
AtmanAM ca sahasrARi bahUni dvijasattamAH /
yogaM kuryAd balaM prApya tES ca sarvEr mahIM caret // BrP_239.26 //
prApnuyAd vizayAn kaScit punaS cograM tapaS caret /
saMkzipyec ca punar viprAH sUryas tejoguRAn iva // BrP_239.27 //
balasTasya hi yogasya balArTaM munisattamAH /
vimokzapraBavaM vizRum upapannam asaMSayam // BrP_239.28 //
balAni yogaproktAni mayEtAni dvijottamAH /
nidarSanArTaM sUkzmARi vakzyAmi ca punar dvijAH // BrP_239.29 //
AtmanaS ca samADAne DAraRAM prati vA dvijAH /
nidarSanAni sUkzmARi SfRuDvaM munisattamAH // BrP_239.30 //
apramatto yaTA DanvI lakzyaM hanti samAhitaH /
yuktaH samyak taTA yogI mokzaM prApnoty asaMSayam // BrP_239.31 //
snehapAtre yaTA pUrRe mana ADAya niScalam /
puruzo yukta Arohet sopAnaM yuktamAnasaH // BrP_239.32 //
muktas taTAyam AtmAnaM yogaM tadvat suniScalam /
karoty amalam AtmAnaM BAskaropamadarSane // BrP_239.33 //
yaTA ca nAvaM viprendrAH karRaDAraH samAhitaH /
mahArRavagatAM SIGraM nayed viprAMs tu pattanam // BrP_239.34 //
tadvad AtmasamADAnaM yukto yogena yogavit /
durgamaM sTAnam Apnoti hitvA deham imaM dvijAH // BrP_239.35 //
sAraTiS ca yaTA yuktaH sadaSvAn susamAhitaH /
deSam izwaM nayaty ASu DanvinaM puruzarzaBam // BrP_239.36 //
taTEva ca dvijA yogI DAraRAsu samAhitaH /
prApnoty ASu paraM sTAnaM lakzyamukta ivASugaH // BrP_239.37 //
AviSyAtmani cAtmAnaM yo 'vatizWati so 'calaH /
pASaM hatveva mInAnAM padam Apnoti so 'jaram // BrP_239.38 //
nAByAM SIrze ca kukzO ca hfdi vakzasi pArSvayoH /
darSane SravaRe vApi GrARe cAmitavikramaH // BrP_239.39 //
sTAnezv etezu yo yogI mahAvratasamAhitaH /
AtmanA sUkzmam AtmAnaM yuNkte samyag dvijottamAH // BrP_239.40 //
suSIGram acalapraKyaM karma dagDvA SuBASuBam /
uttamaM yogam AsTAya yadIcCati vimucyate // BrP_239.41 //
{munaya UcuH: }
AhArAn kIdfSAn kftvA kAni jitvA ca sattama /
yogI balam avApnoti tad BavAn vaktum arhati // BrP_239.42 //
{vyAsa uvAca: }
kaRAnAM BakzaRe yuktaH piRyAkasya ca Bo dvijAH /
snehAnAM varjane yukto yogI balam avApnuyAt // BrP_239.43 //
BuYjAno yAvakaM rUkzaM dIrGakAlaM dvijottamAH /
ekAhArI viSudDAtmA yogI balam avApnuyAt // BrP_239.44 //
pakzAn mAsAn ftUMS citrAn saMcaraMS ca guhAs taTA /
apaH pItvA payomiSrA yogI balam avApnuyAt // BrP_239.45 //
aKaRqam api vA mAsaM satataM munisattamAH /
upozya samyak SudDAtmA yogI balam avApnuyAt // BrP_239.46 //
kAmaM jitvA taTA kroDaM SItozRaM varzam eva ca /
BayaM SokaM taTA svApaM pOruzAn vizayAMs taTA // BrP_239.47 //
aratiM durjayAM cEva GorAM dfzwvA ca Bo dvijAH /
sparSaM nidrAM taTA tandrAM durjayAM munisattamAH // BrP_239.48 //
dIpayanti mahAtmAnaM sUkzmam AtmAnam AtmanA /
vItarAgA mahAprAjYA DyAnADyayanasaMpadA // BrP_239.49 //
durgas tv eza mataH panTA brAhmaRAnAM vipaScitAm /
yaH kaScid vrajati kzipraM kzemeRa munipuMgavAH // BrP_239.50 //
yaTA kaScid vanaM GoraM bahusarpasarIsfpam /
SvaBravat toyahInaM ca durgamaM bahukaRwakam // BrP_239.51 //
aBaktam awavIprAyaM dAvadagDamahIruham /
panTAnaM taskarAkIrRaM kzemeRABipatet taTA // BrP_239.52 //
yogamArgaM samAsAdya yaH kaScid vrajate dvijaH /
kzemeRoparamen mArgAd bahudozo 'pi saMmataH // BrP_239.53 //
AsTeyaM kzuraDArAsu niSitAsu dvijottamAH /
DAraRA sA tu yogasya durgeyam akftAtmaBiH // BrP_239.54 //
vizamA DAraRA viprA yAnti vE na SuBAM gatim /
netfhInA yaTA nAvaH puruzARAM tu vE dvijAH // BrP_239.55 //
yas tu tizWati yogADO DAraRAsu yaTAviDi /
maraRaM janmaduHKitvaM suKitvaM sa viSizyate // BrP_239.56 //
nAnASAstrezu niyataM nAnAmuninizevitam /
paraM yogasya panTAnaM niScitaM taM dvijAtizu // BrP_239.57 //
paraM hi tad brahmamayaM munIndrA BrP_239.58a
brahmARam ISaM varadaM ca vizRum BrP_239.58b
BavaM ca DarmaM ca mahAnuBAvaM BrP_239.58c
yad brahmaputrAn sumahAnuBAvAn BrP_239.58d
tamaS ca kazwaM sumahad rajaS ca BrP_239.59a
sattvaM ca SudDaM prakftiM parAM ca BrP_239.59b
sidDiM ca devIM varuRasya patnIM BrP_239.59c
tejaS ca kftsnaM sumahac ca DEryam BrP_239.59d
tArADipaM Ke vimalaM sutAraM BrP_239.60a
viSvAMS ca devAn uragAn pitFMS ca BrP_239.60b
SElAMS ca kftsnAn udaDIMS ca vAcalAn BrP_239.60c
nadIS ca sarvAH sanagAMS ca nAgAn BrP_239.60d
sADyAMs taTA yakzagaRAn diSaS ca BrP_239.61a
ganDarvasidDAn puruzAn striyaS ca BrP_239.61b
parasparaM prApya mahAn mahAtmA BrP_239.61c
viSeta yogI nacirAd vimuktaH BrP_239.61d
kaTA ca yA vipravarAH prasaktA BrP_239.62a
dEve mahAvIryamatO SuBeyam BrP_239.62b
yogAn sa sarvAn anuBUya martyA BrP_239.62c
nArAyaRaM taM drutam Apnuvanti BrP_239.62d
{munaya UcuH: }
samyak kriyeyaM viprendra varRitA SizwasaMmatA /
yogamArgo yaTAnyAyaM SizyAyeha hitEziRA // BrP_240.1 //
sAMKye tv idAnIM Darmasya viDiM prabrUhi tattvataH /
trizu lokezu yaj jYAnaM sarvaM tad viditaM hi te // BrP_240.2 //
{vyAsa uvAca: }
SfRuDvaM munayaH sarvam AKyAnaM viditAtmanAm /
vihitaM yatiBir vfdDEH kapilAdiBir ISvarEH // BrP_240.3 //
yasmin suviBramAH kecid dfSyante munisattamAH /
guRAS ca yasmin bahavo dozahAniS ca kevalA // BrP_240.4 //
jYAnena parisaMKyAya sadozAn vizayAn dvijAH /
mAnuzAn durjayAn kftsnAn pESAcAn vizayAMs taTA // BrP_240.5 //
vizayAn OragAY jYAtvA ganDarvavizayAMs taTA /
pitFRAM vizayAY jYAtvA tiryaktvaM caratAM dvijAH // BrP_240.6 //
suparRavizayAY jYAtvA marutAM vizayAMs taTA /
maharzivizayAMS cEva rAjarzivizayAMs taTA // BrP_240.7 //
AsurAn vizayAY jYAtvA vESvadevAMs taTEva ca /
devarzivizayAY jYAtvA yogAnAm api vE parAn // BrP_240.8 //
vizayAMS ca pramARasya brahmaRo vizayAMs taTA /
AyuzaS ca paraM kAlaM lokEr vijYAya tattvataH // BrP_240.9 //
suKasya ca paraM kAlaM vijYAya munisattamAH /
prAptakAle ca yad duHKaM patatAM vizayEziRAm // BrP_240.10 //
tiryaktve patatAM viprAs taTEva narakezu yat /
svargasya ca guRAY jYAtvA dozAn sarvAMS ca Bo dvijAH // BrP_240.11 //
vedavAde ca ye dozA guRA ye cApi vEdikAH /
jYAnayoge ca ye dozA jYAnayoge ca ye guRAH // BrP_240.12 //
sAMKyajYAne ca ye dozAMs taTEva ca guRA dvijAH /
sattvaM daSaguRaM jYAtvA rajo navaguRaM taTA // BrP_240.13 //
tamaS cAzwaguRaM jYAtvA budDiM saptaguRAM taTA /
zaqguRaM ca naBo jYAtvA tamaS ca triguRaM mahat // BrP_240.14 //
dviguRaM ca rajo jYAtvA sattvaM cEkaguRaM punaH /
mArgaM vijYAya tattvena pralayaprekzaRena tu // BrP_240.15 //
jYAnavijYAnasaMpannAH kAraREr BAvitAtmaBiH /
prApnuvanti SuBaM mokzaM sUkzmA iva naBaH param // BrP_240.16 //
rUpeRa dfzwiM saMyuktAM GrARaM ganDaguRena ca /
SabdagrAhyaM taTA SrotraM jihvAM rasaguRena ca // BrP_240.17 //
tvacaM sparSaM taTA SakyaM vAyuM cEva tadASritam /
mohaM tamasi saMyuktaM loBaM mohezu saMSritam // BrP_240.18 //
vizRuM krAnte bale SakraM kozWe saktaM taTAnalam /
apsu devIM samAyuktAm Apas tejasi saMSritAH // BrP_240.19 //
tejo vAyO tu saMyuktaM vAyuM naBasi cASritam /
naBo mahati saMyuktaM tamo mahasi saMsTitam // BrP_240.20 //
rajaH sattvaM taTA saktaM sattvaM saktaM taTAtmani /
saktam AtmAnam ISe ca deve nArAyaRe taTA // BrP_240.21 //
devaM mokze ca saMyuktaM tato mokzaM ca na kvacit /
jYAtvA sattvaguRaM dehaM vftaM zoqaSaBir guREH // BrP_240.22 //
svaBAvaM BAvanAM cEva jYAtvA dehasamASritAm /
maDyasTam iva cAtmAnaM pApaM yasmin na vidyate // BrP_240.23 //
dvitIyaM karma vE jYAtvA viprendrA vizayEziRAm /
indriyARIndriyArTAMS ca sarvAn Atmani saMSritAn // BrP_240.24 //
durlaBatvaM ca mokzasya vijYAya SrutipUrvakam /
prARApAnO samAnaM ca vyAnodAnO ca tattvataH // BrP_240.25 //
AdyaM cEvAnilaM jYAtvA praBavaM cAnilaM punaH /
saptaDA tAMs taTA SezAn saptaDA viDivat punaH // BrP_240.26 //
prajApatIn fzIMS cEva sargAMS ca subahUn varAn /
saptarzIMS ca bahUY jYAtvA rAjarzIMS ca paraMtapAn // BrP_240.27 //
surarzIn marutaS cAnyAn brahmarzIn sUryasaMniBAn /
ESvaryAc cyAvitAn dfzwvA kAlena mahatA dvijAH // BrP_240.28 //
mahatAM BUtasaMGAnAM SrutvA nASaM ca Bo dvijAH /
gatiM vAcAM SuBAM jYAtvA arcArhAH pApakarmaRAm // BrP_240.29 //
vEtaraRyAM ca yad duHKaM patitAnAM yamakzaye /
yonizu ca vicitrAsu saMcArAn aSuBAMs taTA // BrP_240.30 //
jaWare cASuBe vAsaM SoRitodakaBAjane /
SlezmamUtrapurIze ca tIvraganDasamanvite // BrP_240.31 //
SukraSoRitasaMGAte majjAsnAyuparigrahe /
SirASatasamAkIrRe navadvAre pure 'Ta vE // BrP_240.32 //
vijYAya hitam AtmAnaM yogAMS ca viviDAn dvijAH /
tAmasAnAM ca jantUnAM ramaRIyAnftAtmanAm // BrP_240.33 //
sAttvikAnAM ca jantUnAM kutsitaM munisattamAH /
garhitaM mahatAm arTe sAMKyAnAM viditAtmanAm // BrP_240.34 //
upaplavAMs taTA GorAY SaSinas tejasas taTA /
tArARAM patanaM dfzwvA nakzatrARAM ca paryayam // BrP_240.35 //
dvaMdvAnAM viprayogaM ca vijYAya kfpaRaM dvijAH /
anyonyaBakzaRaM dfzwvA BUtAnAm api cASuBam // BrP_240.36 //
bAlye mohaM ca vijYAya pakzadehasya cASuBam /
rAgaM mohaM ca saMprAptaM kvacit sattvaM samASritam // BrP_240.37 //
sahasrezu naraH kaScin mokzabudDiM samASritaH /
durlaBatvaM ca mokzasya vijYAnaM SrutipUrvakam // BrP_240.38 //
bahumAnam alabDezu labDe maDyasTatAM punaH /
vizayARAM ca dOrAtmyaM vijYAya ca punar dvijAH // BrP_240.39 //
gatAsUnAM ca sattvAnAM dehAn BittvA taTA SuBAn /
vAsaM kulezu jantUnAM maraRAya DftAtmanAm // BrP_240.40 //
sAttvikAnAM ca jantUnAM duHKaM vijYAya Bo dvijAH /
brahmaGnAnAM gatiM jYAtvA patitAnAM sudAruRAm // BrP_240.41 //
surApAne ca saktAnAM brAhmaRAnAM durAtmanAm /
gurudAraprasaktAnAM gatiM vijYAya cASuBAm // BrP_240.42 //
jananIzu ca vartante yena samyag dvijottamAH /
sadevakezu lokezu yena vartanti mAnavAH // BrP_240.43 //
tena jYAnena vijYAya gatiM cASuBakarmaRAm /
tiryagyonigatAnAM ca vijYAya ca gatIH pfTak // BrP_240.44 //
vedavAdAMs taTA citrAn ftUnAM paryayAMs taTA /
kzayaM saMvatsarARAM ca mAsAnAM ca kzayaM taTA // BrP_240.45 //
pakzakzayaM taTA dfzwvA divasAnAM ca saMkzayam /
kzayaM vfdDiM ca candrasya dfzwvA pratyakzatas taTA // BrP_240.46 //
vfdDiM dfzwvA samudrARAM kzayaM tezAM taTA punaH /
kzayaM DanAnAM dfzwvA ca punar vfdDiM taTEva ca // BrP_240.47 //
saMyogAnAM taTA dfzwvA yugAnAM ca viSezataH /
dehavEklavyatAM cEva samyag vijYAya tattvataH // BrP_240.48 //
AtmadozAMS ca vijYAya sarvAn Atmani saMsTitAn /
svadehAd utTitAn ganDAMs taTA vijYAya cASuBAn // BrP_240.49 //
{munaya UcuH: }
kAn utpAtaBavAn dozAn paSyasi brahmavittama /
etaM naH saMSayaM kftsnaM vaktum arhasy aSezataH // BrP_240.50 //
{vyAsa uvAca: }
paYca dozAn dvijA dehe pravadanti manIziRaH /
mArgajYAH kApilAH sAMKyAH SfRuDvaM munisattamAH // BrP_240.51 //
kAmakroDO BayaM nidrA paYcamaH SvAsa ucyate /
ete dozAH SarIrezu dfSyante sarvadehinAm // BrP_240.52 //
Cindanti kzamayA kroDaM kAmaM saMkalpavarjanAt /
sattvasaMsevanAn nidrAm apramAdAd BayaM taTA // BrP_240.53 //
Cindanti paYcamaM SvAsam alpAhAratayA dvijAH /
guRAn guRaSatEr jYAtvA dozAn dozaSatEr api // BrP_240.54 //
hetUn hetuSatES citrES citrAn vijYAya tattvataH /
apAM PenopamaM lokaM vizRor mAyASatEH kftam // BrP_240.55 //
citraBittipratIkASaM nalasAram anarTakam /
tamaHsaMBramitaM dfzwvA varzabudbudasaMniBam // BrP_240.56 //
nASaprAyaM suKADAnaM nASottaramahABayam /
rajas tamasi saMmagnaM paNke dvipam ivAvaSam // BrP_240.57 //
sAMKyA viprA mahAprAjYAs tyaktvA snehaM prajAkftam /
jYAnajYeyena sAMKyena vyApinA mahatA dvijAH // BrP_240.58 //
rAjasAn aSuBAn ganDAMs tAmasAMS ca taTAviDAn /
puRyAMS ca sAttvikAn ganDAn sparSajAn dehasaMSritAn // BrP_240.59 //
CittvAtmajYAnaSastreRa tapodaRqena sattamAH /
tato duHKAdikaM GoraM cintASokamahAhradam // BrP_240.60 //
vyADimftyumahAGoraM mahABayamahoragam /
tamaHkUrmaM rajomInaM prajYayA saMtaranty uta // BrP_240.61 //
snehapaNkaM jarAdurgaM sparSadvIpaM dvijottamAH /
karmAgADaM satyatIraM sTitaM vratamanIziRaH // BrP_240.62 //
harzasaMGamahAvegaM nAnArasasamAkulam /
nAnAprItimahAratnaM duHKajvarasamIritam // BrP_240.63 //
SokatfzRAmahAvartaM tIkzRavyADimahArujam /
asTisaMGAtasaMGawwaM SlezmayogaM dvijottamAH // BrP_240.64 //
dAnamuktAkaraM GoraM SoRitodgAravidrumam /
hasitotkruzwanirGozaM nAnAjYAnasuduzkaram // BrP_240.65 //
rodanASrumalakzAraM saNgayogaparAyaRam /
pralabDvA janmaloko yaM putrabAnDavapattanam // BrP_240.66 //
ahiMsAsatyamaryAdaM prARayogamayormilam /
vfndAnugAminaM kzIraM sarvaBUtapayodaDim // BrP_240.67 //
mokzadurlaBavizayaM vAqavAsuKasAgaram /
taranti yatayaH sidDA jYAnayogena cAnaGAH // BrP_240.68 //
tIrtvA ca dustaraM janma viSanti vimalaM naBaH /
tatas tAn sukftIY jYAtvA sUryo vahati raSmiBiH // BrP_240.69 //
padmatantuvad AviSya pravahan vizayAn dvijAH /
tatra tAn pravaho vAyuH pratigfhRAti cAnaGAH // BrP_240.70 //
vItarAgAn yatIn sidDAn vIryayuktAMs tapoDanAn /
sUkzmaH SItaH suganDaS ca suKasparSaS ca Bo dvijAH // BrP_240.71 //
saptAnAM marutAM SrezWo lokAn gacCati yaH SuBAn /
sa tAn vahati viprendrA naBasaH paramAM gatim // BrP_240.72 //
naBo vahati lokeSAn rajasaH paramAM gatim /
rajo vahati viprendrAH sattvasya paramAM gatim // BrP_240.73 //
sattvaM vahati SudDAtmA paraM nArAyaRaM praBum /
praBur vahati SudDAtmA paramAtmAnam AtmanA // BrP_240.74 //
paramAtmAnam AsAdya tadBUtA yatayo 'malAH /
amftatvAya kalpante na nivartanti ca dvijAH // BrP_240.75 //
paramA sA gatir viprA nirdvaMdvAnAM mahAtmanAm /
satyArjavaratAnAM vE sarvaBUtadayAvatAm // BrP_240.76 //
{munaya UcuH: }
sTAnam uttamam AsAdya BagavantaM sTiravratAH /
AjanmamaraRaM vA te ramante tatra vA na vA // BrP_240.77 //
yad atra taTyaM tattvaM no yaTAvad vaktum arhasi /
tvadfte mAnavaM nAnyaM prazwum arhAma sattama // BrP_240.78 //
mokzadozo mahAn eza prApya sidDiM gatAn fzIn /
yadi tatrEva vijYAne vartante yatayaH pare // BrP_240.79 //
pravfttilakzaRaM DarmaM paSyAma paramaM dvija /
magnasya hi pare jYAne kiMtu duHKAntaraM Bavet // BrP_240.80 //
{vyAsa uvAca: }
yaTAnyAyaM muniSrezWAH praSnaH pfzwaS ca saMkawaH /
buDAnAm api saMmohaH praSne 'smin munisattamAH // BrP_240.81 //
atrApi tattvaM paramaM SfRuDvaM vacanaM mama /
budDiS ca paramA yatra kapilAnAM mahAtmanAm // BrP_240.82 //
indriyARy api buDyante svadehaM dehinAM dvijAH /
karaRAny Atmanas tAni sUkzmaM paSyanti tEs tu saH // BrP_240.83 //
AtmanA viprahIRAni kAzWakuqyasamAni tu /
vinaSyanti na saMdeho velA iva mahArRave // BrP_240.84 //
indriyEH saha suptasya dehino dvijasattamAH /
sUkzmaS carati sarvatra naBasIva samIraRaH // BrP_240.85 //
sa paSyati yaTAnyAyaM smftvA spfSati cAnaGAH /
buDyamAno yaTApUrvam aKileneha Bo dvijAH // BrP_240.86 //
indriyARi ha sarvARi sve sve sTAne yaTAviDi /
anISatvAt pralIyante sarpA vizahatA iva // BrP_240.87 //
indriyARAM tu sarvezAM svasTAnezv eva sarvaSaH /
Akramya gatayaH sUkzmA varaty AtmA na saMSayaH // BrP_240.88 //
sattvasya ca guRAn kftsnAn rajasaS ca guRAn punaH /
guRAMS ca tamasaH sarvAn guRAn budDeS ca sattamAH // BrP_240.89 //
guRAMS ca manasaS cApi naBasaS ca guRAMs taTA /
guRAn vAyoS ca sarvajYAH snehajAMS ca guRAn punaH // BrP_240.90 //
apAM guRAs taTA viprAH pArTivAMS ca guRAn api /
sarvAn eva guREr vyApya kzetrajYezu dvijottamAH // BrP_240.91 //
AtmA carati kzetrajYaH karmaRA ca SuBASuBe /
SizyA iva mahAtmAnam indriyARi ca taM dvijAH // BrP_240.92 //
prakftiM cApy atikramya SudDaM sUkzmaM parAt param /
nArAyaRaM mahAtmAnaM nirvikAraM parAt param // BrP_240.93 //
vimuktaM sarvapApeByaH pravizwaM ca hy anAmayam /
paramAtmAnam aguRaM nirvftaM taM ca sattamAH // BrP_240.94 //
SrezWaM tatra mano viprA indriyARi ca Bo dvijAH /
AgacCanti yaTAkAlaM guroH saMdeSakAriRaH // BrP_240.95 //
SakyaM vAlpena kAlena SAntiM prAptuM guRAMs taTA /
evam uktena viprendrAH sAMKyayogena mokziRIm // BrP_240.96 //
sAMKyA viprA mahAprAjYA gacCanti paramAM gatim /
jYAnenAnena viprendrAs tulyaM jYAnaM na vidyate // BrP_240.97 //
atra vaH saMSayo mA BUj jYAnaM sAMKyaM paraM matam /
akzaraM Druvam evoktaM pUrvaM brahma sanAtanam // BrP_240.98 //
anAdimaDyaniDanaM nirdvaMdvaM kartf SASvatam /
kUwasTaM cEva nityaM ca yad vadanti SamAtmakAH // BrP_240.99 //
yataH sarvAH pravartante sargapralayavikriyAH /
evaM SaMsanti SAstrezu pravaktAro maharzayaH // BrP_240.100 //
sarve viprAS ca vedAS ca taTA sAmavido janAH /
brahmaRyaM paramaM devam anantaM paramAcyutam // BrP_240.101 //
prArTayantaS ca taM viprA vadanti guRabudDayaH /
samyag uktAs taTA yogAH sAMKyAS cAmitadarSanAH // BrP_240.102 //
amUrtis tasya viprendrAH sAMKyaM mUrtir iti SrutiH /
aBijYAnAni tasyAhur mahAnti munisattamAH // BrP_240.103 //
dviviDAni hi BUtAni pfTivyAM dvijasattamAH /
agamyagamyasaMjYAni gamyaM tatra viSizyate // BrP_240.104 //
jYAnaM mahad vE mahataS ca viprA BrP_240.105a
vedezu sAMKyezu taTEva yoge BrP_240.105b
yac cApi dfzwaM viDivat purARe BrP_240.105c
sAMKyAgataM tan niKilaM munIndrAH BrP_240.105d
yac cetihAsezu mahatsu dfzwaM BrP_240.106a
yaTArTaSAstrezu viSizwadfzwam BrP_240.106b
jYAnaM ca loke yad ihAsti kiMcit BrP_240.106c
sAMKyAgataM tac ca mahAmunIndrAH BrP_240.106d
samastadfzwaM paramaM balaM ca BrP_240.107a
jYAnaM ca mokzaS ca yaTAvad uktam BrP_240.107b
tapAMsi sUkzmARi ca yAni cEva BrP_240.107c
sAMKye yaTAvad vihitAni viprAH BrP_240.107d
viparyayaM tasya hitaM sadEva BrP_240.108a
gacCanti sAMKyAH satataM suKena BrP_240.108b
tAMS cApi saMDArya tataH kftArTAH BrP_240.108c
patanti viprAyatanezu BUyaH BrP_240.108d
hitvA ca dehaM praviSanti mokzaM BrP_240.109a
divOkasaS cApi ca yogasAMKyAH BrP_240.109b
ato 'DikaM te 'BiratA mahArhe BrP_240.109c
sAMKye dvijA Bo iha Sizwajuzwe BrP_240.109d
tezAM tu tiryaggamanaM hi dfzwaM BrP_240.110a
nADo gatiH pApakftAM nivAsaH BrP_240.110b
na vA praDAnA api te dvijAtayo BrP_240.110c
ye jYAnam etan munayo na saktAH BrP_240.110d
sAMKyaM viSAlaM paramaM purARaM BrP_240.111a
mahArRavaM vimalam udArakAntam BrP_240.111b
kftsnaM hi sAMKyA munayo mahAtma BrP_240.111c
nArAyaRe DArayatAprameyam BrP_240.111d
etan mayoktaM paramaM hi tattvaM BrP_240.112a
nArAyaRAd viSvam idaM purARam BrP_240.112b
sa sargakAle ca karoti sargaM BrP_240.112c
saMhArakAle ca hareta BUyaH BrP_240.112d
{munaya UcuH: }
kiM tad akzaram ity uktaM yasmAn nAvartate punaH /
kiMsvit tat kzaram ity uktaM yasmAd Avartate punaH // BrP_241.1 //
akzarAkzarayor vyaktiM pfcCAmas tvAM mahAmune /
upalabDuM muniSrezWa tattvena munipuMgava // BrP_241.2 //
tvaM hi jYAnavidAM SrezWaH procyase vedapAragEH /
fziBiS ca mahABAgEr yatiBiS ca mahAtmaBiH // BrP_241.3 //
tad etac Crotum icCAmas tvattaH sarvaM mahAmate /
na tfptim aDigacCAmaH SfRvanto 'mftam uttamam // BrP_241.4 //
{vyAsa uvAca: }
atra vo varRayizyAmi itihAsaM purAtanam /
vasizWasya ca saMvAdaM karAlajanakasya ca // BrP_241.5 //
vasizWaM SrezWam AsInam fzIRAM BAskaradyutim /
papracCa janako rAjA jYAnaM nEHSreyasaM param // BrP_241.6 //
paramAtmani kuSalam aDyAtmagatiniScayam /
mEtrAvaruRim AsInam aBivAdya kftAYjaliH // BrP_241.7 //
svacCandaM sukftaM cEva maDuraM cApy anulbaRam /
papracCarzivaraM rAjA karAlajanakaH purA // BrP_241.8 //
{karAlajanaka uvAca: }
BagavaY Srotum icCAmi paraM brahma sanAtanam /
yasmin na punarAvfttiM prApnuvanti manIziRaH // BrP_241.9 //
yac ca tat kzaram ity uktaM yatredaM kzarate jagat /
yac cAkzaram iti proktaM SivaM kzemam anAmayam // BrP_241.10 //
{vasizWa uvAca: }
SrUyatAM pfTivIpAla kzaratIdaM yaTA jagat /
yatra kzarati pUrveRa yAvatkAlena cApy aTa // BrP_241.11 //
yugaM dvAdaSasAhasryaM kalpaM vidDi caturyugam /
daSakalpaSatAvartam ahas tad brAhmam ucyate // BrP_241.12 //
rAtriS cEtAvatI rAjan yasyAnte pratibuDyate /
sfjaty anantakarmARi mahAntaM BUtam agrajam // BrP_241.13 //
mUrtimantam amUrtAtmA viSvaM SaMBuH svayaMBuvaH /
yatrotpattiM pravakzyAmi mUlato nfpasattama // BrP_241.14 //
aRimA laGimA prAptir ISAnaM jyotir avyayam /
sarvataHpARipAdAntaM sarvatokziSiromuKam // BrP_241.15 //
sarvataHSrutimal loke sarvam Avftya tizWati /
hiraRyagarBo BagavAn eza budDir iti smftiH // BrP_241.16 //
mahAn iti ca yogezu viriYcir iti cApy aTa /
sAMKye ca paWyate SAstre nAmaBir bahuDAtmakaH // BrP_241.17 //
vicitrarUpo viSvAtmA ekAkzara iti smftaH /
Dftam ekAtmakaM yena kftsnaM trElokyam AtmanA // BrP_241.18 //
taTEva bahurUpatvAd viSvarUpa iti SrutaH /
eza vE vikriyApannaH sfjaty AtmAnam AtmanA // BrP_241.19 //
praDAnaM tasya saMyogAd utpannaM sumahat puram /
ahaMkAraM mahAtejAH prajApatinamaskftam // BrP_241.20 //
avyaktAd vyaktim ApannaM vidyAsargaM vadanti tam /
mahAntaM cApy ahaMkAram avidyAsarga eva ca // BrP_241.21 //
acaraS ca caraS cEva samutpannO taTEkataH /
vidyAvidyeti viKyAte SrutiSAstrAnucintakEH // BrP_241.22 //
BUtasargam ahaMkArAt tftIyaM vidDi pArTiva /
ahaMkArezu nfpate caturTaM vidDi vEkftam // BrP_241.23 //
vAyur jyotir aTAkASam Apo 'Ta pfTivI taTA /
SabdasparSO ca rUpaM ca raso ganDas taTEva ca // BrP_241.24 //
evaM yugapad utpannaM daSavargam asaMSayam /
paYcamaM vidDi rAjendra BOtikaM sargam arTakft // BrP_241.25 //
SrotraM tvak cakzuzI jihvA GrARam eva ca paYcamam /
vAg hastO cEva pAdO ca pAyur meQraM taTEva ca // BrP_241.26 //
budDIndriyARi cEtAni taTA karmendriyARi ca /
saMBUtAnIha yugapan manasA saha pArTiva // BrP_241.27 //
ezA tattvacaturviMSA sarvAkftiH pravartate /
yAM jYAtvA nABiSocanti brAhmaRAs tattvadarSinaH // BrP_241.28 //
evam etat samutpannaM trElokyam idam uttamam /
veditavyaM naraSrezWa sadEva narakArRave // BrP_241.29 //
sayakzaBUtaganDarve sakiMnaramahorage /
sacAraRapiSAce vE sadevarziniSAcare // BrP_241.30 //
sadaMSakIwamaSake sapUtikfmimUzake /
Suni SvapAke cEReye sacARqAle sapulkase // BrP_241.31 //
hastyaSvaKaraSArdUle savfke gavi cEva ha /
yA ca mUrtiS ca yat kiMcit sarvatrEtan nidarSanam // BrP_241.32 //
jale Buvi taTAkASe nAnyatreti viniScayaH /
sTAnaM dehavatAm AsId ity evam anuSuSruma // BrP_241.33 //
kftsnam etAvatas tAta kzarate vyaktasaMjYakaH /
ahany ahani BUtAtmA yac cAkzara iti smftam // BrP_241.34 //
tatas tat kzaram ity uktaM kzaratIdaM yaTA jagat /
jagan mohAtmakaM cAhur avyaktAd vyaktasaMjYakam // BrP_241.35 //
mahAMS cEvAkzaro nityam etat kzaravivarjanam /
kaTitaM te mahArAja yasmAn nAvartate punaH // BrP_241.36 //
paYcaviMSatiko 'mUrtaH sa nityas tattvasaMjYakaH /
sattvasaMSrayaRAt tattvaM sattvam Ahur manIziRaH // BrP_241.37 //
yad amUrtiH sfjad vyaktaM tan mUrtim aDitizWati /
caturviMSatimo vyakto hy amUrtiH paYcaviMSakaH // BrP_241.38 //
sa eva hfdi sarvAsu mUrtizv AtizWatAtmavAn /
cetayaMS cetano nityaM sarvamUrtir amUrtimAn // BrP_241.39 //
sargapralayaDarmeRa sa sargapralayAtmakaH /
gocare vartate nityaM nirguRo guRasaMjYitaH // BrP_241.40 //
evam eza mahAtmA ca sargapralayakowiSaH /
vikurvARaH prakftimAn nABimanyeta budDimAn // BrP_241.41 //
tamaHsattvarajoyuktas tAsu tAsv iha yonizu /
lIyate pratibudDatvAd abudDajanasevanAt // BrP_241.42 //
sahavAsanivAsatvAd bAlo 'ham iti manyate /
yo 'haM na so 'ham ity ukto guRAn evAnuvartate // BrP_241.43 //
tamasA tAmasAn BAvAn viviDAn pratipadyate /
rajasA rAjasAMS cEva sAttvikAn sattvasaMSrayAt // BrP_241.44 //
SuklalohitakfzRAni rUpARy etAni trIRi tu /
sarvARy etAni rUpARi jAnIhi prAkftAni tu // BrP_241.45 //
tAmasA nirayaM yAnti rAjasA mAnuzAn aTa /
sAttvikA devalokAya gacCanti suKaBAginaH // BrP_241.46 //
nizkevalena pApena tiryagyonim avApnuyAt /
puRyapApezu mAnuzyaM puRyamAtreRa devatAH // BrP_241.47 //
evam avyaktavizayaM mokzam Ahur manIziRaH /
paYcaviMSatimo yo 'yaM jYAnAd eva pravartate // BrP_241.48 //
{vasizWa uvAca: }
evam apratibudDatvAd abudDam anuvartate /
dehAd dehasahasrARi taTA ca na sa Bidyate // BrP_242.1 //
tiryagyonisahasrezu kadAcid devatAsv api /
utpadyati tapoyogAd guREH saha guRakzayAt // BrP_242.2 //
manuzyatvAd divaM yAti devo mAnuzyam eti ca /
mAnuzyAn nirayasTAnam AlayaM pratipadyate // BrP_242.3 //
kozakAro yaTAtmAnaM kIwaH samaBirunDati /
sUtratantuguREr nityaM taTAyam aguRo guREH // BrP_242.4 //
dvaMdvam eti ca nirdvaMdvas tAsu tAsv iha yonizu /
SIrzaroge 'kziroge ca dantaSUle galagrahe // BrP_242.5 //
jalodare 'tisAre ca gaRqamAlAvicarcike /
SvitrakuzWe 'gnidagDe ca siDmApasmArayor api // BrP_242.6 //
yAni cAnyAni dvaMdvAni prAkftAni SarIriRAm /
utpadyante vicitrARi tAny evAtmABimanyate // BrP_242.7 //
aBimAnAtimAnAnAM taTEva sukftAny api /
ekavAsAS caturvAsAH SAyI nityam aDas taTA // BrP_242.8 //
maRqUkaSAyI ca taTA vIrAsanagatas taTA /
vIram Asanam AkASe taTA Sayanam eva ca // BrP_242.9 //
izwakAprastare cEva cakrakaprastare taTA /
BasmaprastaraSAyI ca BUmiSayyAnulepanaH // BrP_242.10 //
vIrasTAnAmbupAke ca SayanaM Palakezu ca /
viviDAsu ca SayyAsu PalagfhyAnvitAsu ca // BrP_242.11 //
udyAne Kalalagne tu kzOmakfzRAjinAnvitaH /
maRivAlaparIDAno vyAGracarmaparicCadaH // BrP_242.12 //
siMhacarmaparIDAnaH pawwavAsAs taTEva ca /
PalakaM pariDAnaS ca taTA kawakavastraDfk // BrP_242.13 //
kawEkavasanaS cEva cIravAsAs taTEva ca /
vastrARi cAnyAni bahUny aBimatya ca budDimAn // BrP_242.14 //
BojanAni vicitrARi ratnAni viviDAni ca /
ekarAtrAntarASitvam ekakAlikaBojanam // BrP_242.15 //
caturTAzwamakAlaM ca zazWakAlikam eva ca /
zaqrAtraBojanaS cEva taTA cAzwAhaBojanaH // BrP_242.16 //
mAsopavAsI mUlASI PalAhAras taTEva ca /
vAyuBakzaS ca piRyAka- daDigomayaBojanaH // BrP_242.17 //
gomUtraBojanaS cEva kASapuzpASanas taTA /
SEvAlaBojanaS cEva taTA cAnyena vartayan // BrP_242.18 //
vartayaY SIrRaparRES ca prakIrRaPalaBojanaH /
viviDAni ca kfcCrARi sevate sidDikANkzayA // BrP_242.19 //
cAndrAyaRAni viDival liNgAni viviDAni ca /
cAturASramyayuktAni DarmADarmASrayARy api // BrP_242.20 //
upASrayAn apy aparAn pAKaRqAn viviDAn api /
viviktAS ca SilACAyAs taTA prasravaRAni ca // BrP_242.21 //
pulinAni viviktAni viviDAni vanAni ca /
kAnanezu viviktAS ca SElAnAM mahatIr guhAH // BrP_242.22 //
niyamAn viviDAMS cApi viviDAni tapAMsi ca /
yajYAMS ca viviDAkArAn vidyAS ca viviDAs taTA // BrP_242.23 //
vaRikpaTaM dvijakzatra- vESyaSUdrAMs taTEva ca /
dAnaM ca viviDAkAraM dInAnDakfpaRAdizu // BrP_242.24 //
aBimanyeta saMDAtuM taTEva viviDAn guRAn /
sattvaM rajas tamaS cEva DarmArTO kAma eva ca // BrP_242.25 //
prakftyAtmAnam evAtmA evaM praviBajaty uta /
svAhAkAravazawkArO svaDAkAranamaskriye // BrP_242.26 //
yajanADyayane dAnaM taTEvAhuH pratigraham /
yAjanADyApane cEva taTAnyad api kiMcana // BrP_242.27 //
janmamftyuviDAnena taTA viSasanena ca /
SuBASuBaBayaM sarvam etad AhuH sanAtanam // BrP_242.28 //
prakftiH kurute devI BayaM pralayam eva ca /
divasAnte guRAn etAn atItyEko 'vatizWate // BrP_242.29 //
raSmijAlam ivAdityas tatkAlaM saMniyacCati /
evam evEza tat sarvaM krIqArTam aBimanyate // BrP_242.30 //
AtmarUpaguRAn etAn viviDAn hfdayapriyAn /
evam etAM prakurvARaH sargapralayaDarmiRIm // BrP_242.31 //
kriyAM kriyApaTe raktas triguRas triguRADipaH /
kriyAkriyApaTopetas taTA tad iti manyate // BrP_242.32 //
prakftyA sarvam evedaM jagad anDIkftaM viBo /
rajasA tamasA cEva vyAptaM sarvam anekaDA // BrP_242.33 //
evaM dvaMdvAny atItAni mama vartanti nityaSaH /
matta etAni jAyante pralaye yAnti mAm api // BrP_242.34 //
nistartavyARy aTEtAni sarvARIti narADipa /
manyate pakzabudDitvAt taTEva sukftAny api // BrP_242.35 //
BoktavyAni mamEtAni devalokagatena vE /
ihEva cEnaM BokzyAmi SuBASuBaPalodayam // BrP_242.36 //
suKam evaM tu kartavyaM sakft kftvA suKaM mama /
yAvad eva tu me sOKyaM jAtyAM jAtyAM Bavizyati // BrP_242.37 //
Bavizyati na me duHKaM kftenehApy anantakam /
suKaduHKaM hi mAnuzyaM niraye cApi majjanam // BrP_242.38 //
nirayAc cApi mAnuzyaM kAlenEzyAmy ahaM punaH /
manuzyatvAc ca devatvaM devatvAt pOruzaM punaH // BrP_242.39 //
manuzyatvAc ca nirayaM paryAyeRopagacCati /
eza evaM dvijAtInAm AtmA vE sa guREr vftaH // BrP_242.40 //
tena devamanuzyezu nirayaM copapadyate /
mamatvenAvfto nityaM tatrEva parivartate // BrP_242.41 //
sargakowisahasrARi maraRAntAsu mUrtizu /
ya evaM kurute karma SuBASuBaPalAtmakam // BrP_242.42 //
sa evaM Palam Apnoti trizu lokezu mUrtimAn /
prakftiH kurute karma SuBASuBaPalAtmakam // BrP_242.43 //
prakftiS ca taTApnoti trizu lokezu kAmagA /
tiryagyonimanuzyatve devaloke taTEva ca // BrP_242.44 //
trIRi sTAnAni cEtAni jAnIyAt prAkftAni ha /
aliNgaprakftitvAc ca liNgEr apy anumIyate // BrP_242.45 //
taTEva pOruzaM liNgam anumAnAd Di manyate /
sa liNgAntaram AsAdya prAkftaM liNgam avraRam // BrP_242.46 //
vraRadvArARy aDizWAya karmARy Atmani manyate /
SrotrAdIni tu sarvARi paYca karmendriyARy aTa // BrP_242.47 //
rAgAdIni pravartante guRezv iha guREH saha /
aham etAni vE kurvan mamEtAnIndriyARi ha // BrP_242.48 //
nirindriyo hi manyeta vraRavAn asmi nirvraRaH /
aliNgo liNgam AtmAnam akAlaM kAlam AtmanaH // BrP_242.49 //
asattvaM sattvam AtmAnam amftaM mftam AtmanaH /
amftyuM mftyum AtmAnam acaraM caram AtmanaH // BrP_242.50 //
akzetraM kzetram AtmAnam asaNgaM saNgam AtmanaH /
atattvaM tattvam AtmAnam aBavaM Bavam AtmanaH // BrP_242.51 //
akzaraM kzaram AtmAnam abudDatvAd Di manyate /
evam apratibudDatvAd abudDajanasevanAt // BrP_242.52 //
sargakowisahasrARi patanAntAni gacCati /
janmAntarasahasrARi maraRAntAni gacCati // BrP_242.53 //
tiryagyonimanuzyatve devaloke taTEva ca /
candramA iva koSAnAM punas tatra sahasraSaH // BrP_242.54 //
nIyate 'pratibudDatvAd evam eva kubudDimAn /
kalA paYcadaSI yonis tad DAma iti paWyate // BrP_242.55 //
nityam eva vijAnIhi somaM vE zoqaSAMSakEH /
kalayA jAyate 'jasraM punaH punar abudDimAn // BrP_242.56 //
DImAMS cAyaM na Bavati nfpa evaM hi jAyate /
zoqaSI tu kalA sUkzmA sa soma upaDAryatAm // BrP_242.57 //
na tUpayujyate devEr devAn api yunakti saH /
mamatvaM kzapayitvA tu jAyate nfpasattama /
prakftes triguRAyAs tu sa eva triguRo Bavet // BrP_242.58 //
{janaka uvAca: }
akzarakzarayor eza dvayoH saMbanDa izyate /
strIpuMsayor vA saMbanDaH sa vE puruza ucyate // BrP_243.1 //
fte tu puruzaM neha strI garBAn DArayaty uta /
fte striyaM na puruzo rUpaM nirvartate taTA // BrP_243.2 //
anyonyasyABisaMbanDAd anyonyaguRasaMSrayAt /
rUpaM nirvartayed etad evaM sarvAsu yonizu // BrP_243.3 //
ratyarTam atisaMyogAd anyonyaguRasaMSrayAt /
ftO nirvartate rUpaM tad vakzyAmi nidarSanam // BrP_243.4 //
ye guRAH puruzasyeha ye ca mAtur guRAs taTA /
asTi snAyu ca majjA ca jAnImaH pitfto dvija // BrP_243.5 //
tvaNmAMsaSoRitaM ceti mAtfjAny anuSuSruma /
evam etad dvijaSrezWa vedaSAstrezu paWyate // BrP_243.6 //
pramARaM yac ca vedoktaM SAstroktaM yac ca paWyate /
vedaSAstrapramARaM ca pramARaM tat sanAtanam // BrP_243.7 //
evam evABisaMbanDO nityaM prakftipUruzO /
yac cApi BagavaMs tasmAn mokzaDarmo na vidyate // BrP_243.8 //
aTavAnantarakftaM kiMcid eva nidarSanam /
tan mamAcakzva tattvena pratyakzo hy asi sarvadA // BrP_243.9 //
mokzakAmA vayaM cApi kANkzAmo yad anAmayam /
ajeyam ajaraM nityam atIndriyam anISvaram // BrP_243.10 //
{vasizWa uvAca: }
yad etad uktaM BavatA vedaSAstranidarSanam /
evam etad yaTA vakzye tattvagrAhI yaTA BavAn // BrP_243.11 //
DAryate hi tvayA granTa uBayor vedaSAstrayoH /
na ca granTasya tattvajYo yaTAtattvaM nareSvara // BrP_243.12 //
yo hi vede ca SAstre ca granTaDAraRatatparaH /
na ca granTArTatattvajYas tasya tadDAraRaM vfTA // BrP_243.13 //
BAraM sa vahate tasya granTasyArTaM na vetti yaH /
yas tu granTArTatattvajYo nAsya granTAgamo vfTA // BrP_243.14 //
granTasyArTaM sa pfzwas tu mAdfSo vaktum arhati /
yaTAtattvABigamanAd arTaM tasya sa vindati // BrP_243.15 //
na yaH samutsukaH kaScid granTArTaM sTUlabudDimAn /
sa kaTaM mandavijYAno granTaM vakzyati nirRayAt // BrP_243.16 //
ajYAtvA granTatattvAni vAdaM yaH kurute naraH /
loBAd vApy aTavA damBAt sa pApI narakaM vrajet // BrP_243.17 //
nirRayaM cApi cCidrAtmA na tad vakzyati tattvataH /
so 'pIhAsyArTatattvajYo yasmAn nEvAtmavAn api // BrP_243.18 //
tasmAt tvaM SfRu rAjendra yaTEtad anudfSyate /
yaTA tattvena sAMKyezu yogezu ca mahAtmasu // BrP_243.19 //
yad eva yogAH paSyanti sAMKyaM tad anugamyate /
ekaM sAMKyaM ca yogaM ca yaH paSyati sa budDimAn // BrP_243.20 //
tvaN mAMsaM ruDiraM medaH pittaM majjAsTi snAyu ca /
etad EndriyakaM tAta yad BavAn itTam AtTa mAm // BrP_243.21 //
dravyAd dravyasya nirvfttir indriyAd indriyaM taTA /
dehAd deham avApnoti bIjAd bIjaM taTEva ca // BrP_243.22 //
nirindriyasya bIjasya nirdravyasyApi dehinaH /
kaTaM guRA Bavizyanti nirguRatvAn mahAtmanaH // BrP_243.23 //
guRA guRezu jAyante tatrEva viramanti ca /
evaM guRAH prakftijA jAyante na ca yAnti ca // BrP_243.24 //
tvaN mAMsaM ruDiraM medaH pittaM majjAsTi snAyu ca /
azwO tAny aTa SukreRa jAnIhi prAkftena vE // BrP_243.25 //
pumAMS cEvApumAMS cEva strIliNgaM prAkftaM smftam /
vAyur eza pumAMS cEva rasa ity aBiDIyate // BrP_243.26 //
aliNgA prakftir liNgEr upalaByati sAtmajEH /
yaTA puzpaPalEr nityaM mUrtaM cAmUrtayas taTA // BrP_243.27 //
evam apy anumAnena sa liNgam upalaByate /
paYcaviMSatikas tAta liNgezu niyatAtmakaH // BrP_243.28 //
anAdiniDano 'nantaH sarvadarSanakevalaH /
kevalaM tv aBimAnitvAd guRezu guRa ucyate // BrP_243.29 //
guRA guRavataH santi nirguRasya kuto guRAH /
tasmAd evaM vijAnanti ye janA guRadarSinaH // BrP_243.30 //
yadA tv eza guRAn etAn prAkftAn aBimanyate /
tadA sa guRavAn eva guRaBedAn prapaSyati // BrP_243.31 //
yat tad budDeH paraM prAhuH sAMKyayogaM ca sarvaSaH /
buDyamAnaM mahAprAjYAH prabudDaparivarjanAt // BrP_243.32 //
aprabudDaM yaTA vyaktaM svaguREH prAhur ISvaram /
nirguRaM ceSvaraM nityam aDizWAtAram eva ca // BrP_243.33 //
prakfteS ca guRAnAM ca paYcaviMSatikaM buDAH /
sAMKyayoge ca kuSalA buDyante paramEziRaH // BrP_243.34 //
yadA prabudDam avyaktam avasTAtananIravaH /
buDyamAnaM na buDyante 'vagacCanti samaM tadA // BrP_243.35 //
etan nidarSanaM samyaN na samyag anudarSanam /
buDyamAnaM prabuDyante dvAByAM pfTag ariMdama // BrP_243.36 //
paraspareREtad uktaM kzarAkzaranidarSanam /
ekatvam akzaraM prAhur nAnAtvaM kzaram ucyate // BrP_243.37 //
paYcaviMSatinizWo 'yaM tadA samyak pracakzate /
ekatvadarSanaM cAsya nAnAtvaM cAsya darSanam // BrP_243.38 //
tattvavit tattvayor eva pfTag etan nidarSanam /
paYcaviMSatiBis tattvaM tattvam Ahur manIziRaH // BrP_243.39 //
nistattvaM paYcaviMSasya param Ahur manIziRaH /
varjyasya varjyam AcAraM tattvaM tattvAt sanAtanam // BrP_243.40 //
{karAlajanaka uvAca: }
nAnAtvEkatvam ity uktaM tvayEtad dvijasattama /
paSyatas tad Di saMdigDam etayor vE nidarSanam // BrP_243.41 //
taTA budDaprabudDAByAM buDyamAnasya cAnaGa /
sTUlabudDyA na paSyAmi tattvam etan na saMSayaH // BrP_243.42 //
akzarakzarayor uktaM tvayA yad api kAraRam /
tad apy asTirabudDitvAt pranazwam iva me 'naGa // BrP_243.43 //
tad etac Crotum icCAmi nAnAtvEkatvadarSanam /
dvaMdvaM cEvAnirudDaM ca buDyamAnaM ca tattvataH // BrP_243.44 //
vidyAvidye ca Bagavann akzaraM kzaram eva ca /
sAMKyayogaM ca kftsnena budDAbudDiM pfTak pfTak // BrP_243.45 //
{vasizWa uvAca: }
hanta te saMpravakzyAmi yad etad anupfcCasi /
yogakftyaM mahArAja pfTag eva SfRuzva me // BrP_243.46 //
yogakftyaM tu yogAnAM DyAnam eva paraM balam /
tac cApi dviviDaM DyAnam Ahur vidyAvido janAH // BrP_243.47 //
ekAgratA ca manasaH prARAyAmas taTEva ca /
prARAyAmas tu saguRo nirguRo mAnasas taTA // BrP_243.48 //
mUtrotsarge purIze ca Bojane ca narADipa /
dvikAlaM nopaBuYjIta SezaM BuYjIta tatparaH // BrP_243.49 //
indriyARIndriyArTeByo nivartya manasA muniH /
daSadvAdaSaBir vApi caturviMSAt paraM yataH // BrP_243.50 //
sa codanABir matimAn nAtmAnaM codayed aTa /
tizWantam ajaraM taM tu yat tad uktaM manIziBiH // BrP_243.51 //
viSvAtmA satataM jYeya ity evam anuSuSruma /
dravyaM hy ahInamanaso nAnyaTeti viniScayaH // BrP_243.52 //
vimuktaH sarvasaNgeByo laGvAhAro jitendriyaH /
pUrvarAtre parArDe ca DArayIta mano hfdi // BrP_243.53 //
sTirIkftyendriyagrAmaM manasA miTileSvara /
mano budDyA sTiraM kftvA pAzARa iva niScalaH // BrP_243.54 //
sTARuvac cApy akampyaH syAd dAruvac cApi niScalaH /
budDyA viDiviDAnajYas tato yuktaM pracakzate // BrP_243.55 //
na SfRoti na cAGrAti na ca paSyati kiMcana /
na ca sparSaM vijAnAti na ca saMkalpate manaH // BrP_243.56 //
na cApi manyate kiMcin na ca buDyeta kAzWavat /
tadA prakftim ApannaM yuktam Ahur manIziRaH // BrP_243.57 //
na BAti hi yaTA dIpo dIptis tadvac ca dfSyate /
niliNgaS cADaS corDvaM ca tiryaggatim avApnuyAt // BrP_243.58 //
tadA tadupapannaS ca yasmin dfzwe ca kaTyate /
hfdayasTo 'ntarAtmeti jYeyo jYas tAta madviDEH // BrP_243.59 //
nirDUma iva saptArcir Aditya iva raSmivAn /
vEdyuto 'gnir ivAkASe paSyaty AtmAnam Atmani // BrP_243.60 //
yaM paSyanti mahAtmAno Dftimanto manIziRaH /
brAhmaRA brahmayonisTA hy ayonim amftAtmakam // BrP_243.61 //
tad evAhur aRuByo 'Ru tan mahadByo mahattaram /
sarvatra sarvaBUtezu DruvaM tizWan na dfSyate // BrP_243.62 //
budDidravyeRa dfSyena manodIpena lokakft /
mahatas tamasas tAta pAre tizWan na tAmasaH // BrP_243.63 //
tamaso dUra ity uktas tattvajYEr vedapAragEH /
vimalo vimataS cEva nirliNgo 'liNgasaMjYakaH // BrP_243.64 //
yoga eza hi lokAnAM kim anyad yogalakzaRam /
evaM paSyan prapaSyeta AtmAnam ajaraM param // BrP_243.65 //
yogadarSanam etAvad uktaM te tattvato mayA /
sAMKyajYAnaM pravakzyAmi parisaMKyAnidarSanam // BrP_243.66 //
avyaktam AhuH praKyAnaM parAM prakftim AtmanaH /
tasmAn mahat samutpannaM dvitIyaM rAjasattama // BrP_243.67 //
ahaMkAras tu mahatas tftIya iti naH Srutam /
paYcaBUtAny ahaMkArAd AhuH sAMKyAtmadarSinaH // BrP_243.68 //
etAH prakftayas tv azwO vikArAS cApi zoqaSa /
paYca cEva viSezAS ca taTA paYcendriyARi ca // BrP_243.69 //
etAvad eva tattvAnAM sAMKyam Ahur manIziRaH /
sAMKye sAMKyaviDAnajYA nityaM sAMKyapaTe sTitAH // BrP_243.70 //
yasmAd yad aBijAyeta tat tatrEva pralIyate /
lIyante pratilomAni gfhyante cAntarAtmanA // BrP_243.71 //
Anulomyena jAyante lIyante pratilomataH /
guRA guRezu satataM sAgarasyormayo yaTA // BrP_243.72 //
sargapralaya etAvAn prakfter nfpasattama /
ekatvaM pralaye cAsya bahutvaM ca taTA sfji // BrP_243.73 //
evam eva ca rAjendra vijYeyaM jYAnakovidEH /
aDizWAtAram avyaktam asyApy etan nidarSanam // BrP_243.74 //
ekatvaM ca bahutvaM ca prakfter anu tattvavAn /
ekatvaM pralaye cAsya bahutvaM ca pravartanAt // BrP_243.75 //
bahuDAtmA prakurvIta prakftiM prasavAtmikAm /
tac ca kzetraM mahAn AtmA paYcaviMSo 'DitizWati // BrP_243.76 //
aDizWAteti rAjendra procyate yatisattamEH /
aDizWAnAd aDizWAtA kzetrARAm iti naH Srutam // BrP_243.77 //
kzetraM jAnAti cAvyaktaM kzetrajYa iti cocyate /
avyaktike pure Sete puruzaS ceti kaTyate // BrP_243.78 //
anyad eva ca kzetraM syAd anyaH kzetrajYa ucyate /
kzetram avyakta ity uktaM jYAtAraM paYcaviMSakam // BrP_243.79 //
anyad eva ca jYAnaM syAd anyaj jYeyaM tad ucyate /
jYAnam avyaktam ity uktaM jYeyo vE paYcaviMSakaH // BrP_243.80 //
avyaktaM kzetram ity uktaM taTA sattvaM taTeSvaram /
anISvaram atattvaM ca tattvaM tat paYcaviMSakam // BrP_243.81 //
sAMKyadarSanam etAvat parisaMKyA na vidyate /
saMKyA prakurute cEva prakftiM ca pravakzyate // BrP_243.82 //
catvAriMSac caturviMSat pratisaMKyAya tattvataH /
saMKyA sahasrakftyA tu nistattvaH paYcaviMSakaH // BrP_243.83 //
paYcaviMSat prabudDAtmA buDyamAna iti SrutaH /
yadA buDyati AtmAnaM tadA Bavati kevalaH // BrP_243.84 //
samyagdarSanam etAvad BAzitaM tava tattvataH /
evam etad vijAnantaH sAmyatAM pratiyAnty uta // BrP_243.85 //
samyaNnidarSanaM nAma pratyakzaM prakftes taTA /
guRavattvAd yaTEtAni nirguReByas taTA Bavet // BrP_243.86 //
na tv evaM vartamAnAnAm Avfttir vartate punaH /
vidyate kzaraBAvaS ca na parasparam avyayam // BrP_243.87 //
paSyanty amatayo ye na samyak tezu ca darSanam /
te vyaktiM pratipadyante punaH punar ariMdama // BrP_243.88 //
sarvam etad vijAnanto na sarvasya praboDanAt /
vyaktiBUtA Bavizyanti vyaktasyEvAnuvartanAt // BrP_243.89 //
sarvam avyaktam ity uktam asarvaH paYcaviMSakaH /
ya evam aBijAnanti na BayaM tezu vidyate // BrP_243.90 //
{vasizWa uvAca: }
sAMKyadarSanam etAvad uktaM te nfpasattama /
vidyAvidye tv idAnIM me tvaM niboDAnupUrvaSaH // BrP_244.1 //
aBedyam Ahur avyaktaM sargapralayaDarmiRaH /
sargapralaya ity uktaM vidyAvidye ca viMSakaH // BrP_244.2 //
parasparasya vidyA vE tan niboDAnupUrvaSaH /
yaToktam fziBis tAta sAMKyasyAtinidarSanam // BrP_244.3 //
karmendriyARAM sarvezAM vidyA budDIndriyaM smftam /
budDIndriyARAM ca taTA viSezA iti naH Srutam // BrP_244.4 //
vizayARAM manas tezAM vidyAm Ahur manIziRaH /
manasaH paYca BUtAni vidyA ity aBicakzate // BrP_244.5 //
ahaMkAras tu BUtAnAM paYcAnAM nAtra saMSayaH /
ahaMkAras taTA vidyA budDir vidyA nareSvara // BrP_244.6 //
budDyA prakftir avyaktaM tattvAnAM parameSvaraH /
vidyA jYeyA naraSrezWa viDiS ca paramaH smftaH // BrP_244.7 //
avyaktam aparaM prAhur vidyA vE paYcaviMSakaH /
sarvasya sarvam ity uktaM jYeyajYAnasya pAragaH // BrP_244.8 //
jYAnam avyaktam ity uktaM jYeyaM vE paYcaviMSakam /
taTEva jYAnam avyaktaM vijYAtA paYcaviMSakaH // BrP_244.9 //
vidyAvidye tu tattvena mayokte vE viSezataH /
akzaraM ca kzaraM cEva yad uktaM tan niboDa me // BrP_244.10 //
uBAv etO kzarAv uktO uBAv etAv anakzarO /
kAraRaM tu pravakzyAmi yaTAjYAnaM tu jYAnataH // BrP_244.11 //
anAdiniDanAv etO uBAv eveSvarO matO /
tattvasaMjYAv uBAv eva procyete jYAnacintakEH // BrP_244.12 //
sargapralayaDarmitvAd avyaktaM prAhur avyayam /
tad etad guRasargAya vikurvARaM punaH punaH // BrP_244.13 //
guRAnAM mahadAdInAm utpadyati parasparam /
aDizWAnaM kzetram Ahur etad vE paYcaviMSakam // BrP_244.14 //
yad antarguRajAlaM tu tad vyaktAtmani saMkzipet /
tad ahaM tad guREs tEs tu paYcaviMSe vilIyate // BrP_244.15 //
guRA guRezu lIyante tad ekA prakftir Bavet /
kzetrajYo 'pi tadA tAvat kzetrajYaH saMpraRIyate // BrP_244.16 //
yadAkzaraM prakftir yaM gacCate guRasaMjYitA /
nirguRatvaM ca vE dehe guRezu parivartanAt // BrP_244.17 //
evam eva ca kzetrajYaH kzetrajYAnaparikzayAt /
prakftyA nirguRas tv eza ity evam anuSuSruma // BrP_244.18 //
kzaro Bavaty eza yadA guRavatI guRezv aTa /
prakftiM tv aTa jAnAti nirguRatvaM taTAtmanaH // BrP_244.19 //
taTA viSudDo Bavati prakfteH parivarjanAt /
anyo 'ham anyeyam iti yadA buDyati budDimAn // BrP_244.20 //
tadEzo 'vyaTatAm eti na ca miSratvam Avrajet /
prakftyA cEza rAjendra miSro 'nyo 'nyasya dfSyate // BrP_244.21 //
yadA tu guRajAlaM tat prAkftaM vijugupsate /
paSyate ca paraM paSyaMs tadA paSyan nu saMsfjet // BrP_244.22 //
kiM mayA kftam etAvad yo 'haM kAlanimajjanaH /
yaTA matsyo hy aBijYAnAd anuvartitavAY jalam // BrP_244.23 //
aham eva hi saMmohAd anyam anyaM janAj janam /
matsyo yaTodakajYAnAd anuvartitavAn iha // BrP_244.24 //
matsyo 'nyatvam aTAjYAnAd udakAn nABimanyate /
AtmAnaM tad avajYAnAd anyaM cEva na vedmy aham // BrP_244.25 //
mamAstu Dik kubudDasya yo 'haM magna imaM punaH /
anuvartitavAn mohAd anyam anyaM janAj janam // BrP_244.26 //
ayam anuBaved banDur anena saha me kzayam /
sAmyam ekatvatAM yAto yAdfSas tAdfSas tv aham // BrP_244.27 //
tulyatAm iha paSyAmi sadfSo 'ham anena vE /
ayaM hi vimalo vyaktam aham IdfSakas tadA // BrP_244.28 //
yo 'ham ajYAnasaMmohAd ajYayA saMpravfttavAn /
saMsargAd atisaMsargAt sTitaH kAlam imaM tv aham // BrP_244.29 //
so 'ham evaM vaSIBUtaH kAlam etaM na budDavAn /
uttamADamamaDyAnAM tAm ahaM kaTam Avase // BrP_244.30 //
samAnamAyayA ceha sahavAsam ahaM kaTam /
gacCAmy abudDaBAvatvAd ihedAnIM sTiro Bava // BrP_244.31 //
sahavAsaM na yAsyAmi kAlam etaM vivaYcanAt /
vaYcito hy anayA yad Di nirvikAro vikArayA // BrP_244.32 //
na tat tadaparAdDaM syAd aparADo hy ayaM mama /
yo 'ham atrABavaM saktaH parANmuKam upasTitaH // BrP_244.33 //
tato 'smin bahurUpo 'Ta sTito mUrtir amUrtimAn /
amUrtiS cApy amUrtAtmA mamatvena praDarzitaH // BrP_244.34 //
prakftyA ca tayA tena tAsu tAsv iha yonizu /
nirmamasya mamatvena vikftaM tAsu tAsu ca // BrP_244.35 //
yonizu vartamAnena nazwasaMjYena cetasA /
samatA na mayA kAcid ahaMkAre kftA mayA // BrP_244.36 //
AtmAnaM bahuDA kftvA so 'yaM BUyo yunakti mAm /
idAnIm avabudDo 'smi nirmamo nirahaMkftaH // BrP_244.37 //
mamatvaM manasA nityam ahaMkArakftAtmakam /
apalagnAm imAM hitvA saMSrayizye nirAmayam // BrP_244.38 //
anena sAmyaM yAsyAmi nAnayAham acetasA /
kzemaM mama sahAnena nEvEkam anayA saha // BrP_244.39 //
evaM paramasaMboDAt paYcaviMSo 'nubudDavAn /
akzaratvaM nigacCati tyaktvA kzaram anAmayam // BrP_244.40 //
avyaktaM vyaktaDarmARaM saguRaM nirguRaM taTA /
nirguRaM praTamaM dfzwvA tAdfg Bavati mETila // BrP_244.41 //
akzarakzarayor etad uktaM tava nidarSanam /
mayeha jYAnasaMpannaM yaTA SrutinidarSanAt // BrP_244.42 //
niHsaMdigDaM ca sUkzmaM ca viSudDaM vimalaM taTA /
pravakzyAmi tu te BUyas tan niboDa yaTASrutam // BrP_244.43 //
sAMKyayogo mayA proktaH SAstradvayanidarSanAt /
yad eva sAMKyaSAstroktaM yogadarSanam eva tat // BrP_244.44 //
praboDanaparaM jYAnaM sAMKyAnAm avanIpate /
vispazwaM procyate tatra SizyARAM hitakAmyayA // BrP_244.45 //
bfhac cEvam idaM SAstram ity Ahur viduzo janAH /
asmiMS ca SAstre yogAnAM punarBavapuraHsaram // BrP_244.46 //
paYcaviMSAt paraM tattvaM paWyate ca narADipa /
sAMKyAnAM tu paraM tattvaM yaTAvad anuvarRitam // BrP_244.47 //
budDam apratibudDaM ca buDyamAnaM ca tattvataH /
buDyamAnaM ca budDatvaM prAhur yoganidarSanam // BrP_244.48 //
{vasizWa uvAca: }
aprabudDam aTAvyaktam imaM guRaniDiM sadA /
guRAnAM DAryatAM tattvaM sfjaty Akzipate taTA // BrP_245.1 //
ajo hi krIqayA BUpa vikriyAM prApta ity uta /
AtmAnaM bahuDA kftvA nAneva praticakzate // BrP_245.2 //
etad evaM vikurvARo buDyamAno na buDyate /
guRAn Acarate hy eza sfjaty Akzipate taTA // BrP_245.3 //
avyaktaboDanAc cEva buDyamAnaM vadanty api /
na tv evaM buDyate 'vyaktaM saguRaM tAta nirguRam // BrP_245.4 //
kadAcit tv eva Kalv etat tad AhuH pratibudDakam /
buDyate yadi cAvyaktam etad vE paYcaviMSakam // BrP_245.5 //
buDyamAno Bavaty eza mamAtmaka iti SrutaH /
anyonyapratibudDena vadanty avyaktam acyutam // BrP_245.6 //
avyaktaboDanAc cEva buDyamAnaM vadanty uta /
paYcaviMSaM mahAtmAnaM na cAsAv api buDyate // BrP_245.7 //
zaqviMSaM vimalaM budDam aprameyaM sanAtanam /
satataM paYcaviMSaM tu caturviMSaM vibuDyate // BrP_245.8 //
dfSyAdfSye hy anugata- tatsvaBAve mahAdyute /
avyaktaM cEva tad brahma buDyate tAta kevalam // BrP_245.9 //
paYcaviMSaM caturviMSam AtmAnam anupaSyati /
buDyamAno yadAtmAnam anyo 'ham iti manyate // BrP_245.10 //
tadA prakftimAn eza Bavaty avyaktalocanaH /
buDyate ca parAM budDiM viSudDAm amalAM yaTA // BrP_245.11 //
zaqviMSaM rAjaSArdUla tadA budDaH kfto vrajet /
tatas tyajati so 'vyaktaM sargapralayaDarmiRam // BrP_245.12 //
nirguRAM prakftiM veda guRayuktAm acetanAm /
tataH kevalaDarmAsO Bavaty avyaktadarSanAt // BrP_245.13 //
kevalena samAgamya vimuktAtmAnam ApnuyAt /
etat tu tattvam ity Ahur nistattvam ajarAmaram // BrP_245.14 //
tattvasaMSravaRAd eva tattvajYo jAyate nfpa /
paYcaviMSatitattvAni pravadanti manIziRaH // BrP_245.15 //
na cEva tattvavAMs tAta saMsArezu nimajjati /
ezAm upEti tattvaM hi kzipraM buDyasva lakzaRam // BrP_245.16 //
zaqviMSo 'yam iti prAjYo gfhyamARo 'jarAmaraH /
kevalena balenEva samatAM yAty asaMSayam // BrP_245.17 //
zaqviMSena prabudDena buDyamAno 'py abudDimAn /
etan nAnAtvam ity uktaM sAMKyaSrutinidarSanAt // BrP_245.18 //
cetanena sametasya paYcaviMSatikasya ha /
ekatvaM vE Bavet tasya yadA budDyAnubuDyate // BrP_245.19 //
buDyamAnena budDena samatAM yAti mETila /
saNgaDarmA Bavaty eza niHsaNgAtmA narADipa // BrP_245.20 //
niHsaNgAtmAnam AsAdya zaqviMSaM karmajaM viduH /
viBus tyajati cAvyaktaM yadA tv etad vibuDyate // BrP_245.21 //
caturviMSam agADaM ca zaqviMSasya praboDanAt /
eza hy apratibudDaS ca buDyamAnas tu te 'naGa // BrP_245.22 //
ukto budDaS ca tattvena yaTASrutinidarSanAt /
maSakodumbare yadvad anyatvaM tadvad etayoH // BrP_245.23 //
matsyodake yaTA tadvad anyatvam upalaByate /
evam eva ca gantavyaM nAnAtvEkatvam etayoH // BrP_245.24 //
etAvan mokza ity ukto jYAnavijYAnasaMjYitaH /
paYcaviMSatikasyASu yo 'yaM dehe pravartate // BrP_245.25 //
eza mokzayitavyEti prAhur avyaktagocarAt /
so 'yam evaM vimucyeta nAnyaTeti viniScayaH // BrP_245.26 //
paraS ca paraDarmA ca Bavaty eva sametya vE /
viSudDaDarmA SudDena nASudDena ca budDimAn // BrP_245.27 //
vimuktaDarmA budDena sametya puruzarzaBa /
viyogaDarmiRA cEva vimuktAtmA Bavaty aTa // BrP_245.28 //
vimokziRA vimokzaS ca sametyeha taTA Bavet /
SucikarmA SuciS cEva Bavaty amitabudDimAn // BrP_245.29 //
vimalAtmA ca Bavati sametya vimalAtmanA /
kevalAtmA taTA cEva kevalena sametya vE /
svatantraS ca svatantreRa svatantratvam avApyate // BrP_245.30 //
etAvad etat kaTitaM mayA te BrP_245.31a
taTyaM mahArAja yaTArTatattvam BrP_245.31b
amatsaras tvaM pratigfhya budDyA BrP_245.31c
sanAtanaM brahma viSudDam Adyam BrP_245.31d
tad vedanizWasya janasya rAjan BrP_245.32a
pradeyam etat paramaM tvayA Bavet BrP_245.32b
viDitsamAnAya niboDakArakaM BrP_245.32c
praboDahetoH praRatasya SAsanam BrP_245.32d
na deyam etac ca yaTAnftAtmane BrP_245.33a
SaWAya klIbAya na jihmabudDaye BrP_245.33b
na paRqitajYAnaparopatApine BrP_245.33c
deyaM taTA SizyaviboDanAya BrP_245.33d
SradDAnvitAyATa guRAnvitAya BrP_245.34a
parApavAdAd viratAya nityam BrP_245.34b
viSudDayogAya buDAya cEva BrP_245.34c
kfpAvate 'Ta kzamiRe hitAya BrP_245.34d
viviktaSIlAya viDipriyAya BrP_245.35a
vivAdahInAya bahuSrutAya BrP_245.35b
vinItaveSAya nahEtukAtmane BrP_245.35c
sadEva guhyaM tv idam eva deyam BrP_245.35d
etEr guREr hInatame na deyam BrP_245.36a
etat paraM brahma viSudDam AhuH BrP_245.36b
na Sreyase yokzyati tAdfSe kftaM BrP_245.36c
DarmapravaktAram apAtradAnAt BrP_245.36d
pfTvIm imAM vA yadi ratnapUrRAM BrP_245.37a
dadyAd adeyaM tv idam avratAya BrP_245.37b
jitendriyAya prayatAya deyaM BrP_245.37c
deyaM paraM tattvavide narendra BrP_245.37d
karAla mA te Bayam asti kiMcid BrP_245.38a
etac CrutaM brahma paraM tvayAdya BrP_245.38b
yaTAvad uktaM paramaM pavitraM BrP_245.38c
viSokam atyantam anAdimaDyam BrP_245.38d
agADam etad ajarAmaraM ca BrP_245.39a
nirAmayaM vItaBayaM SivaM ca BrP_245.39b
samIkzya mohaM paravAdasaMjYam BrP_245.39c
etasya tattvArTam imaM viditvA BrP_245.39d
avAptam etad Di purA sanAtanAd BrP_245.40a
DiraRyagarBAd Di tato narADipa BrP_245.40b
prasAdya yatnena tam ugratejasaM BrP_245.40c
sanAtanaM brahma yaTA tvayEtat BrP_245.40d
pfzwas tvayA cAsmi yaTA narendra BrP_245.41a
taTA mayedaM tvayi noktam anyat BrP_245.41b
yaTAvAptaM brahmaRo me narendra BrP_245.41c
mahAjYAnaM mokzavidAM parAyaRam BrP_245.41d
{vyAsa uvAca: }
etad uktaM paraM brahma yasmAn nAvartate punaH /
paYcaviMSaM muniSrezWA vasizWena yaTA purA // BrP_245.42 //
punarAvfttim Apnoti paramaM jYAnam avyayam /
nAti buDyati tattvena buDyamAno 'jarAmaram // BrP_245.43 //
etan niHSreyasakaraM jYAnaM BoH paramaM mayA /
kaTitaM tattvato viprAH SrutvA devarzito dvijAH // BrP_245.44 //
hiraRyagarBAd fziRA vasizWena samAhftam /
vasizWAd fziSArdUlo nArado 'vAptavAn idam // BrP_245.45 //
nAradAd viditaM mahyam etad uktaM sanAtanam /
mA SucaDvaM muniSrezWAH SrutvEtat paramaM padam // BrP_245.46 //
yena kzarAkzare Binne na BayaM tasya vidyate /
vidyate tu BayaM yasya yo nEnaM vetti tattvataH // BrP_245.47 //
avijYAnAc ca mUQAtmA punaH punar upadravAn /
pretya jAtisahasrARi maraRAntAny upASnute // BrP_245.48 //
devalokaM taTA tiryaN mAnuzyam api cASnute /
yadi vA mucyate vApi tasmAd ajYAnasAgarAt // BrP_245.49 //
ajYAnasAgare Gore hy avyaktAgADa ucyate /
ahany ahani majjanti yatra BUtAni Bo dvijAH // BrP_245.50 //
tasmAd agADAd avyaktAd upakzIRAt sanAtanAt /
tasmAd yUyaM virajaskA vitamaskAS ca Bo dvijAH // BrP_245.51 //
evaM mayA muniSrezWAH sArAt sArataraM param /
kaTitaM paramaM mokzaM yaM jYAtvA na nivartate // BrP_245.52 //
na nAstikAya dAtavyaM nABaktAya kadAcana /
na duzwamataye viprA na SradDAvimuKAya ca // BrP_245.53 //
{lomaharzaRa uvAca: }
evaM purA munIn vyAsaH purARaM SlakzRayA girA /
daSAzwadozarahitEr vAkyEH sAratarEr dvijAH // BrP_246.1 //
pUrRam astamalEH SudDEr nAnASAstrasamuccayEH /
jAtiSudDasamAyuktaM sADuSabdopaSoBitam // BrP_246.2 //
pUrvapakzoktisidDAnta- parinizWAsamanvitam /
SrAvayitvA yaTAnyAyaM virarAma mahAmatiH // BrP_246.3 //
te 'pi SrutvA muniSrezWAH purARaM vedasaMmitam /
AdyaM brAhmABiDAnaM ca sarvavAYCAPalapradam // BrP_246.4 //
hfzwA baBUvuH suprItA vismitAS ca punaH punaH /
praSaSaMsus tadA vyAsaM kfzRadvEpAyanaM munim // BrP_246.5 //
{munaya UcuH: }
aho tvayA muniSrezWa purARaM SrutisaMmitam /
sarvABipretaPaladaM sarvapApaharaM param // BrP_246.6 //
proktaM SrutaM taTAsmABir vicitrapadam akzaram /
na te 'sty aviditaM kiMcit trizu lokezu vE praBo // BrP_246.7 //
sarvajYas tvaM mahABAga devezv iva bfhaspatiH /
namasyAmo mahAprAjYaM brahmizWaM tvAM mahAmunim // BrP_246.8 //
yena tvayA tu vedArTA BArate prakawIkftAH /
kaH Saknoti guRAn vaktuM tava sarvAn mahAmune // BrP_246.9 //
aDItya caturo vedAn sANgAn vyAkaraRAni ca /
kftavAn BArataM SAstraM tasmE jYAnAtmane namaH // BrP_246.10 //
namo 'stu te vyAsa viSAlabudDe BrP_246.11a
PullAravindAyatapattranetra BrP_246.11b
yena tvayA BAratatElapUrRaH BrP_246.11c
prajvAlito jYAnamayaH pradIpaH BrP_246.11d
ajYAnatimirAnDAnAM BrAmitAnAM kudfzwiBiH /
jYAnAYjanaSalAkena tvayA conmIlitA dfSaH // BrP_246.12 //
evam uktvA samaByarcya vyAsaM te cEva pUjitAH /
jagmur yaTAgataM sarve kftakftyAH svam ASramam // BrP_246.13 //
taTA mayA muniSrezWA kaTitaM hi sanAtanam /
purARaM sumahApuRyaM sarvapApapraRASanam // BrP_246.14 //
yaTA BavadBiH pfzwo 'haM saMpraSnaM dvijasattamAH /
vyAsaprasAdAt tat sarvaM mayA saMparikIrtitam // BrP_246.15 //
idaM gfhasTEH SrotavyaM yatiBir brahmacAriBiH /
DanasOKyapradaM nFRAM pavitraM pApanASanam // BrP_246.16 //
taTA brahmaparEr viprEr brAhmaRAdyEH susaMyatEH /
SrotavyaM suprayatnena samyak SreyoBikANkziBiH // BrP_246.17 //
prApnoti brAhmaRo vidyAM kzatriyo vijayaM raRe /
vESyas tu Danam akzayyaM SUdraH suKam avApnuyAt // BrP_246.18 //
yaM yaM kAmam aBiDyAyaY SfRoti puruzaH SuciH /
taM taM kAmam avApnoti naro nAsty atra saMSayaH // BrP_246.19 //
purARaM vEzRavaM tv etat sarvakilbizanASanam /
viSizwaM sarvaSAstreByaH puruzArTopapAdakam // BrP_246.20 //
etad vo yan mayAKyAtaM purARaM vedasaMmitam /
Srute 'smin sarvadozotTaH pAparASiH praRaSyati // BrP_246.21 //
prayAge puzkare cEva kurukzetre taTArbude /
upozya yad avApnoti tad asya SravaRAn naraH // BrP_246.22 //
yad agnihotre suhute varze nApnoti vE Palam /
mahApuRyamayaM viprAs tad asya SravaRAt sakft // BrP_246.23 //
yaj jyezWaSukladvAdaSyAM snAtvA vE yamunAjale /
maTurAyAM hariM dfzwvA prApnoti puruzaH Palam // BrP_246.24 //
tad Apnoti PalaM samyak samADAnena kIrtanAt /
purARe 'sya hito viprAH keSavArpitamAnasaH // BrP_246.25 //
yat PalaM kriyam Alokya puruzo 'Ta laBen naraH /
tat PalaM samavApnoti yaH paWec CfRuyAd api // BrP_246.26 //
idaM yaH SradDayA nityaM purARaM vedasaMmitam /
yaH paWec CfRuyAn martyaH sa yAti BuvanaM hareH // BrP_246.27 //
SrAvayed brAhmaRo yas tu sadA parvasu saMyataH /
ekAdaSyAM dvAdaSyAM ca vizRulokaM sa gacCati // BrP_246.28 //
idaM yaSasyam AyuzyaM suKadaM kIrtivarDanam /
balapuzwipradaM nFRAM DanyaM duHsvapnanASanam // BrP_246.29 //
trisaMDyaM yaH paWed vidvAY SradDayA susamAhitaH /
idaM varizWam AKyAnaM sa sarvam IpsitaM laBet // BrP_246.30 //
rogArto mucyate rogAd badDo mucyeta banDanAt /
BayAd vimucyate BIta ApadApanna ApadaH // BrP_246.31 //
jAtismaratvaM vidyAM ca putrAn meDAM paSUn Dftim /
DarmaM cArTaM ca kAmaM ca mokzaM tu laBate naraH // BrP_246.32 //
yAn yAn kAmAn aBipretya paWet prayatamAnasaH /
tAMs tAn sarvAn avApnoti puruzo nAtra saMSayaH // BrP_246.33 //
yaS cedaM satataM SfRoti manujaH svargApavargapradaM BrP_246.34a
vizRuM lokaguruM praRamya varadaM BaktyekacittaH SuciH BrP_246.34b
BuktvA cAtra suKaM vimuktakaluzaH svarge ca divyaM suKaM BrP_246.34c
paScAd yAti hareH padaM suvimalaM mukto guREH prAkftEH BrP_246.34d
tasmAd vipravarEH svaDarmaniratEr muktyekamArgepsuBis BrP_246.35a
tadvat kzatriyapuMgavEs tu niyatEH SreyorTiBiH sarvadA BrP_246.35b
vESyES cAnudinaM viSudDakulajEH SUdrEs taTA DArmikEH BrP_246.35c
SrotavyaM tv idam uttamaM bahuPalaM DarmArTamokzapradam BrP_246.35d
Darme matir Bavatu vaH puruzottamAnAM BrP_246.36a
sa hy eka eva paralokagatasya banDuH BrP_246.36b
arTAH striyaS ca nipuREr api sevyamAnA BrP_246.36c
nEva praBAvam upayAnti na ca sTiratvam BrP_246.36d
DarmeRa rAjyaM laBate manuzyaH BrP_246.37a
svargaM ca DarmeRa naraH prayAti BrP_246.37b
AyuS ca kIrtiM ca tapaS ca DarmaM BrP_246.37c
DarmeRa mokzaM laBate manuzyaH BrP_246.37d
Darmo 'tra mAtApitarO narasya BrP_246.38a
DarmaH saKA cAtra pare ca loke BrP_246.38b
trAtA ca Darmas tv iha mokzadaS ca BrP_246.38c
DarmAd fte nAsti tu kiMcid eva BrP_246.38d
idaM rahasyaM SrezWaM ca purARaM vedasaMmitam /
na deyaM duzwamataye nAstikAya viSezataH // BrP_246.39 //
idaM mayoktaM pravaraM purARaM BrP_246.40a
pApApahaM DarmavivarDanaM ca BrP_246.40b
SrutaM BavadBiH paramaM rahasyam BrP_246.40c
AjYApayaDvaM munayo vrajAmi BrP_246.40d
