LiP, 1, 1
namo rudrAya haraye brahmaRe paramAtmane /
praDAnapuruzeSAya sargasTityantakAriRe // LiP_1,1.1 //
nArado 'Byarcya SEleSe SaNkaraM saNgameSvare /
hiraRyagarBe svarlIne hy avimukte mahAlaye // LiP_1,1.2 //
rOdre goprekzake cEva SrezWe pASupate taTA /
viGneSvare ca kedAre taTA gomAyukeSvare // LiP_1,1.3 //
hiraRyagarBe candreSe ISAnye ca trivizwape /
SukreSvare yaTAnyAyaM nEmizaM prayayO muniH // LiP_1,1.4 //
nEmizeyAstadA dfzwvA nAradaM hfzwamAnasAH /
samaByarcyAsanaM tasmE tadyogyaM samakalpayan // LiP_1,1.5 //
so 'pi hfzwo munivarEr dattaM Beje tadAsanam /
sampUjyamAno muniBiH suKAsIno varAsane // LiP_1,1.6 //
cakre kaTAM vicitrArTAM liNgamAhAtmyamASritAm /
etasminnevakAle tu sUtaH pOrARikaH svayam // LiP_1,1.7 //
jagAma nEmizaM DImAn praRAmArTaM tapasvinAm /
tasmE sAma ca pUjAM ca yaTAvaccakrire tadA // LiP_1,1.8 //
nEmizeyAstu SizyAya kfzRadvEpAyanasya tu /
aTa tezAM purARasya SuSrUzA samapadyata // LiP_1,1.9 //
dfzwvA tam ativiSvastaM vidvAMsaM romaharzaRam /
apfcCaMSca tataH sUtam fziM sarve tapoDanAH // LiP_1,1.10 //
purARasaMhitAM puRyAM liNgamAhAtmyasaMyutAm /

nEmizeyA UcuH
tvayA sUta mahAbudDe kfzRadvEpAyano muniH // LiP_1,1.11 //
upAsitaH purARArTaM labDA tasmAcca saMhitA /
tasmAdBavantaM pfcCAmaH sUta pOrARikottamam // LiP_1,1.12 //
purARasaMhitAM divyAM liNgamAhAtmyasaMyutAm /
nArado 'pyasya devasya rudrasya paramAtmanaH // LiP_1,1.13 //
kzetrARyAsAdya cAByarcya liNgAni munipuNgavaH /
iha saMnihitaH SrImAn nArado brahmaRaH sutaH // LiP_1,1.14 //
BavaBakto BavAMScEva vayaM vE nAradastaTA /
asyAgrato muneH puRyaM purARaM vaktumarhasi // LiP_1,1.15 //
saPalaM sADitaM sarvaM BavatA viditaM Bavet /
evamuktaH sa hfzwAtmA sUtaH pOrARikottamaH // LiP_1,1.16 //
aBivAdyAgrato DImAn nAradaM brahmaRaH sutam /
nEmizeyAMSca puRyAtmA purARaM vyAjahAra saH // LiP_1,1.17 //

sUta uvAca
namaskftya mahAdevaM brahmARaM ca janArdanam /
munISvaraM taTA vyAsaM vaktuM liNgaM smarAmyaham // LiP_1,1.18 //
SabdaM brahmatanuM sAkzAc CabdabrahmaprakASakam /
varRAvayavam avyakta- lakzaRaM bahuDA sTitam // LiP_1,1.19 //
akArokAramakAraM sTUlaM sUkzmaM parAtparam /
oNkArarUpam fgvaktraM samajihvAsamanvitam // LiP_1,1.20 //
yajurvedamahAgrIvam aTarvahfdayaM viBum /
praDAnapuruzAtItaM pralayotpattivarjitam // LiP_1,1.21 //
tamasA kAlarudrAKyaM rajasA kanakARqajam /
sattvena sarvagaM vizRuM nirguRatve maheSvaram // LiP_1,1.22 //
praDAnAvayavaM vyApya saptaDADizWitaM kramAt /
punaH zoqaSaDA cEva zaqviMSakam ajodBavam // LiP_1,1.23 //
sargapratizWAsaMhAra- lIlArTaM liNgarUpiRam /
praRamya ca yaTAnyAyaM vakzye liNgodBavaM SuBam // LiP_1,1.24 //

iti SrIlENge mahApurARe praTamo 'DyAyaH



_______________________________________________________________


LiP, 1, 2

sUta uvAca
ISAnakalpavfttAntam aDikftya mahAtmanA /
brahmaRA kalpitaM pUrvaM purARaM lENgam uttamam // LiP_1,2.1 //
granTakowipramARaM tu Satakowipravistare /
caturlakzeRa saMkzipte vyAsEH sarvAntarezu vE // LiP_1,2.2 //
vyastezwA daSaDA cEva brahmAdO dvAparAdizu /
liNgamekAdaSaM proktaM mayA vyAsAcCrutaM ca tat // LiP_1,2.3 //
asyEkAdaSasAhasre granTamAnamiha dvijAH /
tasmAtsaMkzepato vakzye na SrutaM vistareRa yat // LiP_1,2.4 //
caturlakzeRa saMkzipte kfzRadvEpAyanena tu /
atrEkAdaSasAhasrEH kaTito liNgasamBavaH // LiP_1,2.5 //
sargaH prADAnikaH paScAt prAkfto vEkftAni ca /
aRqasyAsya ca samBUtir aRqasyAvaraRAzwakam // LiP_1,2.6 //
aRqodBavatvaM Sarvasya rajoguRasamASrayAt /
vizRutvaM kAlarudratvaM SayanaM cApsu tasya ca // LiP_1,2.7 //
prajApatInAM sargaS ca pfTivyudDaraRaM taTA /
brahmaRaS ca divArAtram Ayuzo gaRanaM punaH // LiP_1,2.8 //
savanaM brahmaRaScEva yugakalpaS ca tasya tu /
divyaM ca mAnuzaM varzam ArzaM vE DrOvyameva ca // LiP_1,2.9 //
pitryaM pitFRAM samBUtir DarmaScASramiRAM taTA /
avfdDirjagato BUyo devyAH SaktyudBavastaTA // LiP_1,2.10 //
strIpumBAvo viriYcasya sargo miTunasamBavaH /
AKyAzwakaM hi rudrasya kaTitaM rodanAntare // LiP_1,2.11 //
brahmavizRuvivAdaS ca punarliNgasya samBavaH /
SilAdasya tapaScEva vftrArerdarSanaM taTA // LiP_1,2.12 //
prArTanA yonijasyATa durlaBatvaM sutasya tu /
SilAdaSakrasaMvAdaH padmayonitvameva ca // LiP_1,2.13 //
Bavasya darSanaM cEva tizyezvAcAryaSizyayoH /
vyAsAvatArAS ca taTA kalpamanvantarARi ca // LiP_1,2.14 //
kalpatvaM cEva kalpAnAm AKyABedezvanukramAt /
kalpezu kalpe vArAhe vArAhatvaM hares taTA // LiP_1,2.15 //
meGavAhanakalpasya vfttAntaM rudragOravam /
punarliNgodBavaScEva fzimaDye pinAkinaH // LiP_1,2.16 //
liNgasyArADanaM snAna- viDAnaM SOcalakzaRam /
vArARasyAS ca mAhAtmyaM kzetramAhAtmyavarRanam // LiP_1,2.17 //
Buvi rudrAlayAnAM tu saMKyA vizRorgfhasya ca /
antarikze taTARqe 'smin devAyatanavarRanam // LiP_1,2.18 //
dakzasya patanaM BUmO punaH svArocize 'ntare /
dakzaSApaS ca dakzasya SApamokzastaTEva ca // LiP_1,2.19 //
kElAsavarRanaM cEva yogaH pASupatas taTA /
caturyugapramARaM ca yugaDarmaH suvistaraH // LiP_1,2.20 //
saMDyAMSakapramARaM ca saMDyAvfttaM Bavasya ca /
SmaSAnanilayaScEva candrareKAsamudBavaH // LiP_1,2.21 //
udvAhaH SaMkarasyATa putrotpAdanameva ca /
mETunAtiprasaNgena vinASo jagatAM Bayam // LiP_1,2.22 //
SApaH satyA kfto devAn- purA vizRuM ca pAlitam /
Sukrotsargastu rudrasya gANgeyodBava eva ca // LiP_1,2.23 //
grahaRAdizu kAlezu snApya liNgaM PalaM taTA /
kzubDaDI ca vivAdaS ca daDIcopendrayos taTA // LiP_1,2.24 //
utpattirnandinAmnA tu devadevasya SUlinaH /
pativratAyAScAKyAnaM paSupASavicAraRA // LiP_1,2.25 //
pravfttilakzaRaM jYAnaM nivfttyaDikftA taTA /
vasizWatanayotpattir vAsizWAnAM mahAtmanAm // LiP_1,2.26 //
munInAM vaMSavistAro rAjYAM SaktervinASanam /
dOrAtmyaM kOSikasyATa suraBerbanDanaM taTA // LiP_1,2.27 //
sutaSoko vasizWasya arunDatyAH pralApanam /
snuzAyAH prezaRaM cEva garBasTasya vacas taTA // LiP_1,2.28 //
parASarasyAvatAro vyAsasya ca Sukasya ca /
vinASo rAkzasAnAM ca kfto vE SaktisUnunA // LiP_1,2.29 //
devatAparamArTaM tu vijYAnaM ca prasAdataH /
purARakaraRaM cEva pulastyasyAjYayA guroH // LiP_1,2.30 //
BuvanAnAM pramARaM ca grahARAM jyotizAM gatiH /
jIvacCrAdDaviDAnaM ca SrAdDArhAH SrAdDameva ca // LiP_1,2.31 //
nAndISrAdDaviDAnaM ca taTADyayanalakzaRam /
paYcayajYapraBAvaS ca paYcayajYaviDis taTA // LiP_1,2.32 //
rajasvalAnAM vfttiS ca vfttyA putraviSizwatA /
mETunasya viDiScEva prativarRamanukramAt // LiP_1,2.33 //
BojyABojyaviDAnaM ca sarvezAmeva varRinAm /
prAyaScittam aSezasya pratyekaM cEva vistarAt // LiP_1,2.34 //
narakARAM svarUpaM ca daRqaH karmAnurUpataH /
svarginArakiRAM puMsAM cihnaM janmAntarezu ca // LiP_1,2.35 //
nAnAviDAni dAnAni pretarAjapuraM taTA /
kalpaM paYcAkzarasyATa rudramAhAtmyameva ca // LiP_1,2.36 //
vftrendrayormahAyudDaM viSvarUpavimardanam /
Svetasya mftyoH saMvAdaH SvetArTe kAlanASanam // LiP_1,2.37 //
devadAruvane SamBoH praveSaH SaMkarasya tu /
sudarSanasya cAKyAnaM kramasaMnyAsalakzaRam // LiP_1,2.38 //
SradDAsADyo 'Ta rudrastu kaTitaM brahmaRA tadA /
maDunA kEwaBenEva purA hftagaterviBoH // LiP_1,2.39 //
brahmaRaH paramaM jYAnam AdAtuM mInatA hareH /
sarvAvasTAsu vizRoS ca jananaM lIlayEva tu // LiP_1,2.40 //
rudraprasAdAdvizRoS ca jizRoScEva tu samBavaH /
manTAnaDAraRArTAya hareH kUrmatvamevaca // LiP_1,2.41 //
saMkarzaRasya cotpattiH kOSikyAS ca punarBavaH /
yadUnAM cEva samBUtir yAdavatvaM hareH svayam // LiP_1,2.42 //
BojarAjasya dOrAtmyaM mAtulasya harerviBoH /
bAlaBAve hareH krIqA putrArTaM SaMkarArcanam // LiP_1,2.43 //
nArasya ca taTotpattiH kapAle vEzRavAdDarAt /
BUBAranigrahArTe tu rudrasyArADanaM hareH // LiP_1,2.44 //
vEnyena pfTunA BUmeH purA dohapravartanam /
devAsure purA labDo BfguSApaS ca vizRunA // LiP_1,2.45 //
kfzRatve dvArakAyAM tu nilayo mADavasya tu /
labDo hitAya SApastu durvAsasyAnanAdDareH // LiP_1,2.46 //
vfzRyanDakavinASAya SApaH piRqAravAsinAm /
erakasya taTotpattis tomarasyodBavas taTA // LiP_1,2.47 //
erakAlABato 'nyonyaM vivAde vfzRivigrahaH /
lIlayA cEva kfzRena svakulasya ca saMhftiH // LiP_1,2.48 //
erakAstrabalenEva gamanaM svecCayEva tu /
brahmaRaScEva mokzasya vijYAnaM tu suvistaram // LiP_1,2.49 //
purAnDakAgnidakzARAM SakreBamfgarUpiRAm /
madanasyAdidevasya brahmaRaS cAmarAriRAm // LiP_1,2.50 //
halAhalasya dEtyasya kftAvajYA pinAkinA /
jAlaMDaravaDaScEva sudarSanasamudBavaH // LiP_1,2.51 //
vizRorvarAyuDAvAptis taTA rudrasya cezwitam /
taTAnyAni ca rudrasya caritAni sahasraSaH // LiP_1,2.52 //
hareH pitAmahasyATa Sakrasya ca mahAtmanaH /
praBAvAnuBavaScEva Sivalokasya varRanam // LiP_1,2.53 //
BUmO rudrasya lokaM ca pAtAle hAwakeSvaram /
tapasAM lakzaRaM cEva dvijAnAM vEBavaM taTA // LiP_1,2.54 //
ADikyaM sarvamUrtInAM liNgamUrterviSezataH /
liNge 'sminnAnupUrvyeRa vistareRAnukIrtyate // LiP_1,2.55 //
etajjYAtvA purARasya saMkzepaM kIrtayettu yaH /
sarvapApavinirmukto brahmalokaM sa gacCati // LiP_1,2.56 //


_______________________________________________________________


LiP, 1, 3

sUta uvAca
aliNgo liNgamUlaM tu avyaktaM liNgamucyate /
aliNgaH Siva ityukto liNgaM SEvamiti smftam // LiP_1,3.1 //
praDAnaM prakftiSceti yadAhurliNgamuttamam /
ganDavarRarasErhInaM SabdasparSAdivarjitam // LiP_1,3.2 //
aguRaM Druvamakzayyam aliNgaM SivalakzaRam /
ganDavarRarasEryuktaM SabdasparSAdilakzaRam // LiP_1,3.3 //
jagadyoniM mahABUtaM sTUlaM sUkzmaM dvijottamAH /
vigraho jagatAM liNgam aliNgAd aBavatsvayam // LiP_1,3.4 //
saptaDAcAzwaDA cEva taTEkAdaSaDA punaH /
liNgAnyaliNgasya taTA mAyayA vitatAni tu // LiP_1,3.5 //
teByaH praDAnadevAnAM trayamAsIcCivAtmakam /
ekasmAttrizvaBUdviSvam ekena parirakzitam // LiP_1,3.6 //
ekenEva hftaM viSvaM vyAptaM tvevaM Sivena tu /
aliNgaM cEva liNgaM ca liNgAliNgAni mUrtayaH // LiP_1,3.7 //
yaTAvatkaTitAScEva tasmAdbrahma svayaM jagat /
aliNgI BagavAn bIjI sa eva parameSvaraH // LiP_1,3.8 //
bIjaM yoniS ca nirbIjaM nirbIjo bIjamucyate /
bIjayonipraDAnAnAm AtmAKyA vartate tviha // LiP_1,3.9 //
paramAtmA munirbrahma nityabudDasvaBAvataH /
viSudDo 'yaM taTA rudraH purARe Siva ucyate // LiP_1,3.10 //
Sivena dfzwA prakftiH SEvI samaBavaddvijAH /
sargAdO sA guREryuktA purAvyaktA svaBAvataH // LiP_1,3.11 //
avyaktAdiviSezAntaM viSvaM tasyAH samucCritam /
viSvaDAtrI tvajAKyA ca SEvI sA prakftiH smftA // LiP_1,3.12 //
tAmajAM lohitAM SuklAM kfzRAmekAM bahuprajAm /
janitrImanuSete sma juzamARaH svarUpiRIm // LiP_1,3.13 //
tAmevAjAmajo 'nyastu BuktaBogAM jahAti ca /
ajA janitrI jagatAM sAjena samaDizWitA // LiP_1,3.14 //
prAdurbaBUva sa mahAn puruzADizWitasya ca /
ajAjYayA praDAnasya sargakAle guREs triBiH // LiP_1,3.15 //
sisfkzayA codyamAnaH praviSyAvyaktamavyayam /
vyaktasfzwiM vikurute cAtmanADizWito mahAn // LiP_1,3.16 //
mahatastu taTA vfttiH saMkalpADyavasAyikA /
mahatas triguRas tasmAd ahaMkAro rajo 'DikaH // LiP_1,3.17 //
tenEva cAvftaH samyag ahaMkAras tamo 'DikaH /
mahato BUtatanmAtraM sargakfdvE baBUva ca // LiP_1,3.18 //
ahaMkArAcCabdamAtraM tasmAdAkASamavyayam /
saSabdamAvfRotpaScAd AkASaM SabdakAraRam // LiP_1,3.19 //
tanmAtrAdBUtasargaS ca dvijAstvevaM prakIrtitaH /
sparSamAtraM taTAkASAt tasmAdvAyur mahAnmune // LiP_1,3.20 //
tasmAcca rUpamAtraM tu tato 'gniSca rasastataH /
rasAdApaH SuBAstAByo ganDamAtraM DarA tataH // LiP_1,3.21 //
AvfRodDi taTAkASaM sparSamAtraM dvijottamAH /
AvfRodrUpamAtraM tu vAyurvAti kriyAtmakaH // LiP_1,3.22 //
AvfRodrasamAtraM vE devaH sAkzAdviBAvasuH /
AvfRvAnA ganDamAtram ApaH sarvarasAtmikAH // LiP_1,3.23 //
kzmA sA paYcaguRA tasmAd ekonA rasasamBavAH /
triguRo BagavAnvahnir dviguRaH sparSasamBavaH // LiP_1,3.24 //
avakASastato deva ekamAtrastu nizkalaH /
tanmAtrAdBUtasargaS ca vijYeyaS ca parasparam // LiP_1,3.25 //
vEkArikaH sAttviko vE yugapatsampravartate /
sargas taTApyahaMkArAd evamatra prakIrtitaH // LiP_1,3.26 //
paYca budDIndriyARyasya paYca karmendriyARi tu /
SabdAdInAmavAptyarTaM manaScEvoBayAtmakam // LiP_1,3.27 //
mahadAdiviSezAntA hy aRqamutpAdayanti ca /
jalabudbudavattasmAd avatIrRaH pitAmahaH // LiP_1,3.28 //
sa eva BagavAn rudro vizRurviSvagataH praBuH /
tasminnaRqe tvime lokA antarviSvamidaM jagat // LiP_1,3.29 //
aRqaM daSaguRenEva vAriRA prAvftaM bahiH /
Apo daSaguRenEva tadbAhyastejasA vftAH // LiP_1,3.30 //
tejo daSaguRenEva bAhyato vAyunA vftam /
vAyurdaSaguRenEva bAhyato naBasA vftaH // LiP_1,3.31 //
AkASenAvfto vAyur ahaMkAreRa SabdajaH /
mahatA SabdaheturvE praDAnenAvftaH svayam // LiP_1,3.32 //
saptARqAvaraRAnyAhus tasyAtmA kamalAsanaH /
kowikowiyutAnyatra cARqAni kaTitAni tu // LiP_1,3.33 //
tatratatra caturvaktrA brahmARo harayo BavAH /
sfzwAH praDAnena tadA labDvA SamBostu saMniDim // LiP_1,3.34 //
layaScEva taTAnyonyam Andyantam iti kIrtitam /
sargasya pratisargasya sTiteH kartA maheSvaraH // LiP_1,3.35 //
sarge ca rajasA yuktaH sattvasTaH pratipAlane /
pratisarge tamodriktaH sa eva triviDaH kramAt // LiP_1,3.36 //
AdikartA ca BUtAnAM saMhartA paripAlakaH /
tasmAnmaheSvaro devo brahmaRo 'DipatiH SivaH // LiP_1,3.37 //
sadASivo Bavo vizRur brahmA sarvAtmako yataH /
ekadaRqe taTA lokA ime kartA pitAmahaH // LiP_1,3.38 //
prAkftaH kaTitastveza puruzADizWito mayA /
sargaS cAbudDipUrvastu dvijAH prATamikaH SuBaH // LiP_1,3.39 //



_______________________________________________________________


LiP, 1, 4

sUta uvAca
aTa prATamikasyeha yaH kAlastadahaH smftam /
sargasya tAdfSI rAtriH prAkftasya samAsataH // LiP_1,4.1 //
divA sfzwiM vikurute rajanyAM pralayaM viBuH /
OpacArikamasyEtad ahorAtraM na vidyate // LiP_1,4.2 //
divA vikftayaH sarve vikArA viSvadevatAH /
prajAnAM patayaH sarve tizWantyanye maharzayaH // LiP_1,4.3 //
rAtrO sarve pralIyante niSAnte samBavanti ca /
ahastu tasya vEkalpo rAtristAdfgviDA smftA // LiP_1,4.4 //
caturyugasahasrAnte manavastu caturdaSa /
catvAri tu sahasrARi vatsarARAM kftaM dvijAH // LiP_1,4.5 //
tAvacCatI ca vE saMDyA saMDyAMSaS ca kftasya tu /
triSatI dviSatI saMDyA taTA cEkaSatI kramAt // LiP_1,4.6 //
aMSakaH zawSataM tasmAt kftasaMDyAMSakaM vinA /
tridvyekasAhasramito vinA saMDyAMSakena tu // LiP_1,4.7 //
tretAdvAparatizyARAM kftasya kaTayAmi vaH /
nimezapaYcadaSakA kAzWA svasTasya suvratAH // LiP_1,4.8 //
martyasya cAkzRostasyAS ca tatas triMSatikA kalA /
kalAtriMSatiko viprA muhUrta iti kalpitaH // LiP_1,4.9 //
muhUrtapaYcadaSikA rajanI tAdfSaM tvahaH /
pitrye rAtryahanI mAsaH praviBAgastayoH punaH // LiP_1,4.10 //
kfzRapakzastvahastezAM SuklaH svapnAya SarvarI /
triMSadye mAnuzA mAsAH pitryo mAsastu sa smftaH // LiP_1,4.11 //
SatAni trIRi mAsAnAM zazwyA cApyaDikAni vE /
pitryaH saMvatsaro hyeza mAnuzeRa viBAvyate // LiP_1,4.12 //
mAnuzeREva mAnena varzARAM yacCataM Bavet /
pitFRAM trIRi varzARi saMKyAtAnIha tAni vE // LiP_1,4.13 //
daSa vE dvyaDikA mAsAH pitfsaMKyeha saMsmftA /
lOkikenEva mAnena abdo yo mAnuzaH smftaH // LiP_1,4.14 //
etaddivyamahorAtram iti lENge 'tra paWyate /
divye rAtryahanI varzaM praviBAgastayoH punaH // LiP_1,4.15 //
ahastatrodagayanaM rAtriH syAddakziRAyanam /
ete rAtryahanI divye prasaMKyAte viSezataH // LiP_1,4.16 //
triMSadyAni tu varzARi divyo mAsastu sa smftaH /
mAnuzaM tu SataM viprA divyamAsAstrayastu te // LiP_1,4.17 //
daSa cEva taTAhAni divyo hyeza viDiH smftaH /
trIRi varzaSatAnyeva zazwivarzARi yAni tu // LiP_1,4.18 //
divyaH saMvatsaro hyeza mAnuzeRa prakIrtitaH /
trIRi varzasahasrARi mAnuzARi pramARataH // LiP_1,4.19 //
triMSadanyAni varzARi mataH saptarzivatsaraH /
nava yAni sahasrARi varzARAM mAnuzARi tu // LiP_1,4.20 //
anyAni navatIScEva DrOvaH saMvatsarastu saH /
zawtriMSattu sahasrARi varzARAM mAnuzARi tu // LiP_1,4.21 //
varzARAM tacCataM jYeyaM divyo hyeza viDiH smftaH /
trIRyeva niyutAnyAhur varzARAM mAnuzARi tu // LiP_1,4.22 //
zazwiScEva sahasrARi saMKyAtAni tu saMKyayA /
divyaM varzasahasraM tu prAhuH saMKyAvido janAH // LiP_1,4.23 //
divyenEva pramARena yugasaMKyAprakalpanam /
pUrvaM kftayugaM nAma tatastretA viDIyate // LiP_1,4.24 //
dvAparaSca kaliScEva yugAnyetAni suvratAH /
aTa saMvatsarA dfzwA mAnuzeRa pramARataH // LiP_1,4.25 //
kftasyAdyasya viprendrA divyamAnena kIrtitam /
sahasrARAM SatAnyAsaMS caturdaSa ca saMKyayA // LiP_1,4.26 //
catvAriMSatsahasrARi taTAnyAni kftaM yugam /
taTA daSasahasrARAM varzARAM SatasaMKyayA // LiP_1,4.27 //
aSItiS ca sahasrARi kAlastretAyugasya ca /
saptEva niyutAnyAhur varzARAM mAnuzARi tu // LiP_1,4.28 //
viMSatiS ca sahasrARi kAlastu dvAparasya ca /
taTA SatasahasrARi varzARAM trIRi saMKyayA // LiP_1,4.29 //
zazwiScEva sahasrARi kAlaH kaliyugasya tu /
evaM caturyugaH kAla fte saMDyAMSakAtsmftaH // LiP_1,4.30 //
niyutAnyeva zawtriMSan niraMSAni tu tAni vE /
catvAriMSattaTA trIRi niyutAnIha saMKyayA // LiP_1,4.31 //
viMSatiS ca sahasrARi saMDyAMSaS ca caturyugaH /
evaM caturyugAKyAnAM sADikA hyekasaptatiH // LiP_1,4.32 //
kftatretAdiyuktAnAM manorantaramucyate /
manvantarasya saMKyA ca varzAgreRa prakIrtitA // LiP_1,4.33 //
triMSatkowyastu varzARAM mAnuzeRa dvijottamAH /
saptazazwistaTAnyAni niyutAnyaDikAni tu // LiP_1,4.34 //
viMSatiS ca sahasrARi kAlo 'yam aDikaM vinA /
manvantarasya saMKyEzA lENge 'sminkIrtitA dvijAH // LiP_1,4.35 //
caturyugasya ca taTA varzasaMKyA prakIrtitA /
caturyugasahasraM vE kalpaScEko dvijottamAH // LiP_1,4.36 //
niSAnte sfjate lokAn naSyante niSi jantavaH /
tatra vEmAnikAnAM tu azwAviMSatikowayaH // LiP_1,4.37 //
manvantarezu vE saMKyA sAntarezu yaTAtaTA /
trIRi kowiSatAnyAsan kowyo dvinavatis taTA // LiP_1,4.38 //
kalpe 'tIte tu vE viprAH sahasrARAM tu saptatiH /
punastaTAzwasAhasraM sarvatrEva samAsataH // LiP_1,4.39 //
kalpAvasAnikAMstyaktvA pralaye samupasTite /
maharlokAt prayAntyete janalokaM janAstataH // LiP_1,4.40 //
kowInAM dve sahasre tu azwO kowiSatAni tu /
dvizazwiS ca taTA kowyo niyutAni ca saptatiH // LiP_1,4.41 //
kalpArDasaMKyA divyA vE kalpamevaM tu kalpayet /
kalpAnAM vE sahasraM tu varzamekamajasya tu // LiP_1,4.42 //
varzARAmazwasAhasraM brAhmaM vE brahmaRo yugam /
savanaM yugasAhasraM sarvadevodBavasya tu // LiP_1,4.43 //
savanAnAM sahasraM tu triviDaM triguRaM taTA /
brahmaRastu taTA proktaH kAlaH kAlAtmanaH praBo // LiP_1,4.44 //
BavodBavastapaScEva Bavyo ramBaH kratuH punaH /
fturvahnirhavyavAhaH sAvitraH SudDa eva ca // LiP_1,4.45 //
uSikaH kuSikaScEva gAnDAro munisattamAH /
fzaBaS ca taTA zaqjo majjAlIyaS ca maDyamaH // LiP_1,4.46 //
vErAjo vE nizAdaS ca muKyo vE meGavAhanaH /
paYcamaScitrakaScEva AkUtir jYAna eva ca // LiP_1,4.47 //
manaH sudarSo bfMhaS ca taTA vE SvetalohitaH /
raktaS ca pItavAsAS ca asitaH sarvarUpakaH // LiP_1,4.48 //
evaM kalpAstu saMKyAtA brahmaRo 'vyaktajanmanaH /
kowikowisahasrARi kalpAnAM munisattamAH // LiP_1,4.49 //
gatAni tAvacCezARi aharniSyAni vE punaH /
parAnte vE vikArARi vikAraM yAnti viSvataH // LiP_1,4.50 //
vikArasya SivasyAjYA- vaSenEva tu saMhftiH /
saMhfte tu vikAre ca praDAne cAtmani sTite // LiP_1,4.51 //
sADarmyeRAvatizWete praDAnapuruzAvuBO /
guRAnAM cEva vEzamye viprAH sfzwiriti smftA // LiP_1,4.52 //
sAmye layo guRAnAM tu tayorheturmaheSvaraH /
lIlayA devadevena sargAstvIdfgviDAH kftAH // LiP_1,4.53 //
asaMKyAtAS ca saMkzepAt praDAnAd anvaDizWitAt /
asaMKyAtAS ca kalpAKyA hy asaMKyAtAH pitAmahAH // LiP_1,4.54 //
harayaScApyasaMKyAtAs tv eka eva maheSvaraH /
praDAnAdipravfttAni lIlayA prAkftAni tu // LiP_1,4.55 //
guRAtmikA ca tadvfttis tasya devasya vE triDA /
aprAkftasya tasyAdir maDyAntaM nAsti cAtmanaH // LiP_1,4.56 //
pitAmahasyATa paraH parArDadvayasaMmitaH /
divA sfzwaM tu yatsarvaM niSi naSyati cAsya tat // LiP_1,4.57 //
BUrBuvaHsvarmahastatra naSyate corDvato na ca /
rAtrO cEkArRave brahmA nazwe sTAvarajaNgame // LiP_1,4.58 //
suzvApAmBasi yastasmAn nArAyaRa iti smftaH /
Sarvaryante prabudDo vE dfzwvA SUnyaM carAcaram // LiP_1,4.59 //
srazwuM tadA matiM cakre brahmA brahmavidAM varaH /
udakErAplutAM kzmAM tAM samAdAya sanAtanaH // LiP_1,4.60 //
pUrvavatsTApayAmAsa vArAhaM rUpamAsTitaH /
nadInadasamudrAMS ca pUrvavaccAkarotpraBuH // LiP_1,4.61 //
kftvA DarAM prayatnena nimnonnativivarjitAm /
DarAyAM so 'cinotsarvAn girIn dagDAn purAgninA // LiP_1,4.62 //
BUrAdyAMS caturo lokAn kalpayAmAsa pUrvavat /
srazwuM ca BagavAMScakre tadA srazwA punarmatim // LiP_1,4.63 //



_______________________________________________________________


LiP, 1, 5

sUta uvAca
yadA srazwuM matiM cakre mohaScAsInmahAtmanaH /
dvijAS ca budDipUrvaM tu brahmaRo 'vyaktajanmanaH // LiP_1,5.1 //
tamo moho mahAmohas tAmisraScAnDasaMjYitaH /
avidyA paYcaDA hyezA prAdurBUtA svayamBuvaH // LiP_1,5.2 //
avidyayA munergrastaH sargo muKya iti smftaH /
asADaka iti smftvA sargo muKyaH prajApatiH // LiP_1,5.3 //
aByamanyata so 'nyaM vE nagA muKyodBavAH smftAH /
triDA kaRWo munestasya DyAyato vE hyavartata // LiP_1,5.4 //
praTamaM tasya vE jajYe tiryaksroto mahAtmanaH /
UrDvasrotaH parastasya sAttvikaH sa iti smftaH // LiP_1,5.5 //
arvAksroto 'nugrahaS ca taTA BUtAdikaH punaH /
brahmaRo mahatastvAdyo dvitIyo BOtikas taTA // LiP_1,5.6 //
sargastftIyaScEndriyas turIyo muKya ucyate /
tiryagyonyaH paYcamastu zazWo dEvika ucyate // LiP_1,5.7 //
saptamo mAnuzo viprA azwamo 'nugrahaH smftaH /
navamaScEva kOmAraH prAkftA vEkftAstvime // LiP_1,5.8 //
purastAdasfjaddevaH sanandaM sanakaM taTA /
sanAtanaM muniSrezWA nEzkarmyeRa gatAH param // LiP_1,5.9 //
marIciBfgvaNgirasaH pulastyaM pulahaM kratum /
dakzamatriM vasizWaM ca so 'sfjadyogavidyayA // LiP_1,5.10 //
navEte brahmaRaH putrA brahmajYA brAhmaRottamAH /
brahmavAdina evEte brahmaRaH sadfSAH smftAH // LiP_1,5.11 //
saMkalpaScEva DarmaS ca hy aDarmo DarmasaMniDiH /
dvAdaSEva prajAstvetA brahmaRo 'vyaktajanmanaH // LiP_1,5.12 //
fBuM sanatkumAraM ca sasarjAdO sanAtanaH /
tAvUrDvaretasO divyO cAgrajO brahmavAdinO // LiP_1,5.13 //
kumArO brahmaRas tulyO sarvajYO sarvaBAvinO /
vakzye BAryAkulaM tezAM munInAmagrajanmanAm // LiP_1,5.14 //
samAsato muniSrezWAH prajAsamBUtimeva ca /
SatarUpAM tu vE rAjYIM virAjamasfjatpraBuH // LiP_1,5.15 //
svAyamBuvAttu vE rAjYI SatarUpA tvayonijA /
leBe putradvayaM puRyA taTA kanyAdvayaM ca sA // LiP_1,5.16 //
uttAnapAdo hyavaro DImAYjyezWaH priyavrataH /
jyezWA varizWA tvAkUtiH prasUtiScAnujA smftA // LiP_1,5.17 //
upayeme tadAkUtiM rucirnAma prajApatiH /
prasUtiM BagavAndakzo lokaDAtrIM ca yoginIm // LiP_1,5.18 //
dakziRAsahitaM yajYam AkUtiH suzuve taTA /
dakziRA janayAmAsa divyA dvAdaSa putrikAH // LiP_1,5.19 //
prasUtiH suzuve dakzAc caturviMSatikanyakAH /
SradDAM lakzmIM DftiM puzwiM tuzwiM meDAM kriyAM taTA // LiP_1,5.20 //
budDiM lajjAM vapuHSAntiM sidDiM kIrtiM mahAtapAH /
KyAtiM SAntiM ca samBUtiM smftiM prItiM kzamAM taTA // LiP_1,5.21 //
saMnatiM cAnasUyAM ca UrjAM svAhAM surAraRim /
svaDAM cEva mahABAgAM pradadO ca yaTAkramam // LiP_1,5.22 //
SradDAdyAScEva kIrtyantAs trayodaSa sudArikAH /
DarmaM prajApatiM jagmuH patiM paramadurlaBAH // LiP_1,5.23 //
upayeme BfgurDImAn KyAtiM tAM BArgavAraRim /
samBUtiM ca marIcistu smftiM cEvANgirA muniH // LiP_1,5.24 //
prItiM pulastyaH puRyAtmA kzamAM tAM pulaho muniH /
kratuS ca saMnatiM DImAn atristAM cAnasUyakAm // LiP_1,5.25 //
UrjAM vasizWo BagavAn varizWo vArijekzaRAm /
viBAvasus taTA svAhAM svaDAM vE pitaras taTA // LiP_1,5.26 //
putrIkftA satI yA sA mAnasI SivasamBavA /
dakzeRa jagatAM DAtrI rudramevAsTitA patim // LiP_1,5.27 //
arDanArISvaraM dfzwvA sargAdO kanakARqajaH /
viBajasveti cAhAdO yadA jAtA tadABavat // LiP_1,5.28 //
tasyAScEvAMSajAH sarvAH striyastriBuvane taTA /
ekAdaSAviDA rudrAs tasya cAMSodBavAs taTA // LiP_1,5.29 //
strIliNgamaKilaM sA vE puMliNgaM nIlalohitaH /
taM dfzwvA BagavAn brahmA dakzamAlokya suvratAm // LiP_1,5.30 //
Bajasva DAtrIM jagatAM mamApi ca tavApi ca /
punnAmno narakAttrAti iti putrItvihoktitaH // LiP_1,5.31 //
praSastA tava kAnteyaM syAt putrI viSvamAtfkA /
tasmAt putrI satI nAmnA tavEzA ca Bavizyati // LiP_1,5.32 //
evamuktastadA dakzo niyogAdbrahmaRo muniH /
labDvA putrIM dadO sAkzAt satIM rudrAya sAdaram // LiP_1,5.33 //
Darmasya patnyaH SradDAdyAH kIrtitA vE trayodaSa /
tAsu DarmaprajAM vakzye yaTAkramamanuttamam // LiP_1,5.34 //
kAmo darpo 'Ta niyamaH saMtozo loBa eva ca /
Srutastu daRqaH samayo boDaScEva mahAdyutiH // LiP_1,5.35 //
apramAdaS ca vinayo vyavasAyo dvijottamAH /
kzemaM suKaM yaSaScEva DarmaputrAS ca tAsu vE // LiP_1,5.36 //
Darmasya vE kriyAyAM tu daRqaH samaya eva ca /
apramAdas taTA boDo budDerDarmasya tO sutO // LiP_1,5.37 //
tasmAtpaYcadaSEvEte tAsu DarmAtmajAstviha /
BfgupatnI ca suzuve KyAtirvizRoH priyAM Sriyam // LiP_1,5.38 //
DAtAraM ca viDAtAraM merorjAmAtarO sutO /
praBUtirnAma yA patnI marIceH suzuve sutO // LiP_1,5.39 //
pUrRamAsaM tu mArIcaM tataH kanyAcatuzwayam /
tuzwirjyezWA ca vE dfzwiH kfziScApacitis taTA // LiP_1,5.40 //
kzamA ca suzuve putrAn putrIM ca pulahAcCuBAm /
kardamaM ca varIyAMsaM sahizRuM munisattamAH // LiP_1,5.41 //
taTA kanakapItAM sa pIvarIM pfTivIsamAm /
prItyAM pulastyaS ca taTA janayAmAsa vE sutAn // LiP_1,5.42 //
dattorRaM vedabAhuM ca putrIM cAnyAM dfzadvatIm /
putrARAM zazwisAhasraM saMnatiH suzuve SuBA // LiP_1,5.43 //
kratostu BAryA sarve te vAlaKilyA iti SrutAH /
sinIvAlIM kuhUM cEva rAkAM cAnumatiM taTA // LiP_1,5.44 //
smftiS ca suzuve patnI muneScANgirasas taTA /
labDAnuBAvamagniM ca kIrtimantaM ca suvratA // LiP_1,5.45 //
atrerBAryAnasUyA vE suzuve zawprajAstu yAH /
tAsvekA kanyakA nAmnA SrutiH sA sUnupaYcakam // LiP_1,5.46 //
satyanetro munirBavyo mUrtirApaH SanEScaraH /
somaS ca vE SrutiH zazWI paYcAtreyAstu sUnavaH // LiP_1,5.47 //
UrjA vasizWAdvE leBe sutAMS ca sutavatsalA /
jyAyasI puRqarIkAkzAn vAsizWAn varalocanA // LiP_1,5.48 //
rajaH suhotro bAhuS ca savanaScAnaGas taTA /
sutapAH Sukra ityete munervE sapta sUnavaH // LiP_1,5.49 //
yaScABimAnI BagavAn BavAtmA pEtAmaho vahnirasuH prajAnAm /
svAhA ca tasmAtsuzuve sutAnAM trayaM trayARAM jagatAM hitAya // LiP_1,5.50 //



_______________________________________________________________


LiP, 1, 6

sUta uvAca
pavamAnaH pAvakaS ca SuciragniS ca te smftAH /
nirmaTyaH pavamAnastu vEdyutaH pAvakaH smftaH // LiP_1,6.1 //
SuciH sOrastu vijYeyaH svAhAputrAstrayastu te /
putrEH pOtrEstvihEtezAM saMKyA saMkzepataH smftA // LiP_1,6.2 //
visfjya saptakaM cAdO catvAriMSannavEva ca /
ityete vahnayaH proktAH praRIyante 'Dvarezu ca // LiP_1,6.3 //
sarve tapasvinastvete sarve vrataBftaH smftAH /
prajAnAM patayaH sarve sarve rudrAtmakAH smftAH // LiP_1,6.4 //
ayajvAnaS ca yajvAnaH pitaraH prItimAnasAH /
agnizvAttAS ca yajvAnaH SezA barhizadaH smftAH // LiP_1,6.5 //
menAM tu mAnasIM tezAM janayAmAsa vE svaDA /
agnizvAttAtmajA menA mAnasI lokaviSrutA // LiP_1,6.6 //
asUta menA mEnAkaM krOYcaM tasyAnujAmumAm /
gaNgAM hEmavatIM jajYe BavANgASlezapAvanIm // LiP_1,6.7 //
DaraRIM janayAmAsa mAnasIM yajYayAjinIm /
svaDA sA merurAjasya patnI padmasamAnanA // LiP_1,6.8 //
pitaro 'mftapAH proktAs tezAM cEveha vistaraH /
fzIRAM ca kulaM sarvaM SfRuDvaM tatsuvistaram // LiP_1,6.9 //
vadAmi pfTagaDyAya- saMsTitaM vastadUrDvataH /
dAkzAyaRI satI yAtA pArSvaM rudrasya pArvatI // LiP_1,6.10 //
paScAddakzaM vinindyEzA patiM leBe BavaM taTA /
tAM DyAtvA vyasfjadrudrAn anekAnnIlalohitaH // LiP_1,6.11 //
Atmanastu samAnsarvAn sarvalokanamaskftAn /
yAcito muniSArdUlA brahmaRA prahasan kzaRAt // LiP_1,6.12 //
tEstu saMCAditaM sarvaM caturdaSaviDaM jagat /
tAndfzwvA viviDAn rudrAn nirmalAnnIlalohitAn // LiP_1,6.13 //
jarAmaraRanirmuktAn prAha rudrAnpitAmahaH /
namo 'stu vo mahAdevAs trinetrA nIlalohitAH // LiP_1,6.14 //
sarvajYAH sarvagA dIrGA hrasvA vAmanakAH SuBAH /
hiraRyakeSA dfzwiGnA nityA budDAS ca nirmalAH // LiP_1,6.15 //
nirdvaMdvA vItarAgAS ca viSvAtmAno BavAtmajAH /
evaM stutvA tadA rudrAn rudraM cAha BavaM Sivam /
pradakziRIkftya tadA BagavAnkanakARqajaH // LiP_1,6.16 //
namo 'stu te mahAdeva prajA nArhasi SaMkara /
mftyuhInA viBo srazwuM mftyuyuktAH sfja praBo // LiP_1,6.17 //
tatastamAha BagavAn na hi me tAdfSI sTitiH /
sa tvaM sfja yaTAkAmaM mftyuyuktAH prajAH praBo // LiP_1,6.18 //
labDvA sasarja sakalaM SaMkarAccaturAnanaH /
jarAmaraRasaMyuktaM jagadetaccarAcaram // LiP_1,6.19 //
SaMkaro 'pi tadA rudrEr nivfttAtmA hyaDizWitaH /
sTARutvaM tasya vE viprAH SaMkarasya mahAtmanaH // LiP_1,6.20 //
nizkalasyAtmanaH SamBoH svecCADftaSarIriRaH /
SaM rudraH sarvaBUtAnAM karoti GfRayA yataH // LiP_1,6.21 //
SaMkaraScAprayatnena tadAtmA yogavidyayA /
vErAgyasTaM viraktasya vimuktiryacCamucyate // LiP_1,6.22 //
aRostu vizayatyAgaH saMsAraBayataH kramAt /
vErAgyAjjAyate puMso virAgo darSanAntare // LiP_1,6.23 //
vimuKyo viguRatyAgo vijYAnasyAvicArataH /
tasya cAsya ca saMDAnaM prasAdAtparamezWinaH // LiP_1,6.24 //
Darmo jYAnaM ca vErAgyam ESvaryaM SaMkarAdiha /
sa eva SaMkaraH sAkzAt pinAkI nIlalohitaH // LiP_1,6.25 //
ye SaMkarASritAH sarve mucyante te na saMSayaH /
na gacCantyeva narakaM pApizWA api dAruRam // LiP_1,6.26 //
ASritAH SaMkaraM tasmAt prApnuvanti ca SASvatam /

fzaya UcuH
mAyAntAScEva GorAdyA hy azwaviMSatireva ca // LiP_1,6.27 //
kowayo narakARAM tu pacyante tAsu pApinaH /
anASritAH SivaM rudraM SaMkaraM nIlalohitam // LiP_1,6.28 //
ASrayaM sarvaBUtAnAm avyayaM jagatAM patim /
puruzaM paramAtmAnaM puruhUtaM puruzwutam // LiP_1,6.29 //
tamasA kAlarudrAKyaM rajasA kanakARqajam /
sattvena sarvagaM vizRuM nirguRatve maheSvaram // LiP_1,6.30 //
kena gacCanti narakaM narAH kena mahAmate /
karmaRAkarmaRA vApi SrotuM kOtUhalaM hi naH // LiP_1,6.31 //



_______________________________________________________________


LiP, 1, 7

sUta uvAca
rahasyaM vaH pravakzyAmi BavasyAmitatejasaH /
praBAvaM SaMkarasyAdyaM saMkzepAtsarvadarSinaH // LiP_1,7.1 //
yoginaH sarvatattvajYAH paraM vErAgyamAsTitAH // LiP_1,7.2 //
prARAyAmAdiBiScAzwa- sADanEH sahacAriRaH // LiP_1,7.3 //
karuRAdiguRopetAH kftvApi viviDAni te /
karmARi narakaM svargaM gacCantyeva svakarmaRA // LiP_1,7.4 //
prasAdAjjAyate jYAnaM jYAnAdyogaH pravartate /
yogena jAyate muktiH prasAdAdaKilaM tataH // LiP_1,7.5 //

fzaya UcuH
prasAdAd yadi vijYAnaM svarUpaM vaktumarhasi /
divyaM mAheSvaraM cEva yogaM yogavidAM vara // LiP_1,7.6 //
kaTaM karoti BagavAn cintayA rahitaH SivaH /
prasAdaM yogamArgeRa kasminkAle nfRAM viBuH // LiP_1,7.7 //
romaharzaRa uvAca
devAnAM ca fzIRAM ca pitFRAM saMniDO purA /
SElAdinA tu kaTitaM SfRvantu brahmasUnave // LiP_1,7.8 //
vyAsAvatArARi taTA dvAparAnte ca suvratAH /
yogAcAryAvatArARi taTA tizye tu SUlinaH // LiP_1,7.9 //
tatratatra viBoH SizyAS catvAraH SamaBAjanAH /
praSizyA bahavastezAM prasIdatyevamISvaraH // LiP_1,7.10 //
evaM kramAgataM jYAnaM muKAdeva nfRAM viBoH /
vESyAntaM brAhmaRAdyaM hi GfRayA cAnurUpataH // LiP_1,7.11 //

fzaya UcuH
dvApare dvApare vyAsAH ke vE kutrAntarezu vE /
kalpezu kasminkalpe no vaktumarhasi cAtra tAn // LiP_1,7.12 //

sUta uvAca
SfRvantu kalpe vArAhe dvijA vEvasvatAntare /
vyAsAMS ca sAmprataM rudrAMs taTA sarvAntarezu vE // LiP_1,7.13 //
vedAnAM ca purARAnAM taTA jYAnapradarSakAn /
yaTAkramaM pravakzyAmi sarvAvartezu sAmpratam // LiP_1,7.14 //
kratuH satyo BArgavaS ca aNgirAH savitA dvijAH /
mftyuH SatakraturDImAn vasizWo munipuMgavaH // LiP_1,7.15 //
sArasvatastriDAmA ca trivfto munipuMgavaH /
SatatejAH svayaMDarmo nArAyaRa iti SrutaH // LiP_1,7.16 //
tarakzuScAruRirDImAMs taTA devaH kftaMjayaH /
ftaMjayo BaradvAjo gOtamaH kavisattamaH // LiP_1,7.17 //
vAcaSravA muniH sAkzAt taTA SuzmAyaRiH SuciH /
tfRabindur munI rUkzaH SaktiH SAkteya uttaraH // LiP_1,7.18 //
jAtUkarRyo hariH sAkzAt kfzRadvEpAyano muniH /
vyAsAstvete ca SfRvantu kalO yogeSvarAn kramAt // LiP_1,7.19 //
asaMKyAtA hi kalpezu viBoH sarvAntarezu ca /
kalO rudrAvatArARAM vyAsAnAM kila gOravAt // LiP_1,7.20 //
vEvasvatAntare kalpe vArAhe ye ca tAn punaH /
avatArAn pravakzyAmi taTA sarvAntarezu vE // LiP_1,7.21 //

fzaya UcuH
manvantarARi vArAhe vaktumarhasi sAmpratam /
taTEva corDvakalpezu sidDAnvEvasvatAntare // LiP_1,7.22 //

romaharzaRa uvAca
manuH svAyamBuvastvAdyas tataH svArocizo dvijAH /
uttamastAmasaScEva rEvatAScAkzuzas taTA // LiP_1,7.23 //
vEvasvataS ca sAvarRir DarmaH sAvarRikaH punaH /
piSaNgaScApiSaNgABaH Sabalo varRakas taTA // LiP_1,7.24 //
OkArAntA akArAdyA manavaH parikIrtitAH /
SvetaH pARqus taTA raktas tAmraH pItaSca kApilaH // LiP_1,7.25 //
kfzRaH SyAmas taTA DUmraH suDUmraS ca dvijottamAH /
apiSaNgaH piSaNgaS ca trivarRaH Sabalas taTA // LiP_1,7.26 //
kAlaMDurastu kaTitA varRato manavaH SuBAH /
nAmato varRataScEva varRataH punareva ca // LiP_1,7.27 //
svarAtmAnaH samAKyAtAS cAntareSAH samAsataH /
vEvasvata fkArastu manuH kfzRaH sureSvaraH // LiP_1,7.28 //
saptamastasya vakzyAmi yugAvartezu yoginaH /
samatItezu kalpezu taTA cAnAgatezu vE // LiP_1,7.29 //
vArAhaH sAmprataM jYeyaH saptamAntarataH kramAt /
yogAvatArAMS ca viBoH SizyARAM saMtatis taTA // LiP_1,7.30 //
samprekzya sarvakAlezu taTAvartezu yoginAm /
Adye SvetaH kalO rudraH sutAro madanas taTA // LiP_1,7.31 //
suhotraH kaNkaRaScEva lokAkzir munisattamAH /
jEgIzavyo mahAtejA BagavAn daDivAhanaH // LiP_1,7.32 //
fzaBaS ca munirDImAn ugraScAtriH subAlakaH /
gOtamaScATa BagavAn sarvadevanamaskftaH // LiP_1,7.33 //
vedaSIrzaS ca gokarRo guhAvAsI SiKaRqaBft /
jawAmAlyawwahAsaS ca dAruko lANgalI taTA // LiP_1,7.34 //
mahAkAyamuniH SUlI daRqI muRqISvaraH svayam /
sahizRuH somaSarmA ca nakulISo jagadguruH // LiP_1,7.35 //
vEvasvate 'ntare samyak proktA hi paramAtmanaH /
yogAcAryAvatArA ye sarvAvartezu suvratAH // LiP_1,7.36 //
vyAsAScEvaM muniSrezWA dvApare dvApare tvime /
yogeSvarARAM catvAraH SizyAH pratyekamavyayAH // LiP_1,7.37 //
SvetaH SvetaSiKaRqI ca SvetASvaH SvetalohitaH /
dunduBiH SatarUpaS ca fcIkaH ketumAMs taTA // LiP_1,7.38 //
viSokaSca vikeSaS ca vipASaH pApanASanaH /
sumuKo durmuKaScEva durdamo duratikramaH // LiP_1,7.39 //
sanakaS ca sanandaS ca praBuryaS ca sanAtanaH /
fBuH sanatkumAraS ca suDAmA virajAs taTA // LiP_1,7.40 //
SaNKapAd vErajaScEva meGaH sArasvatas taTA /
suvAhano muniSrezWo meGavAho mahAdyutiH // LiP_1,7.41 //
kapilaScAsuriScEva taTA paYcaSiKo muniH /
vAlkalaS ca mahAyogI DarmAtmAno mahOjasaH // LiP_1,7.42 //
parASaraS ca gargaS ca BArgavaScANgirAs taTA /
balabanDur nirAmitraH ketuSfNgastapoDanaH // LiP_1,7.43 //
lambodaraS ca lambaSca lambAkzo lambakeSakaH /
sarvajYaH samabudDiS ca sADyaH sarvastaTEva ca // LiP_1,7.44 //
suDAmA kASyapaScEva vAsizWo virajAs taTA /
atrir devasadaScEva SravaRo 'Ta SravizWakaH /
kuRiS ca kuRibAhuS ca kuSarIraH kunetrakaH // LiP_1,7.45 //
kaSyapo 'pyuSanAScEva cyavano 'Ta bfhaspatiH /
utaTyo vAmadevaS ca mahAyogo mahAbalaH // LiP_1,7.46 //
vAcaSravAH suDIkaSca SyAvASvaS ca yatISvaraH /
hiraRyanABaH kOSalyo logAkziH kuTumis taTA // LiP_1,7.47 //
sumanturbarbarI vidvAn kabanDaH kuSikaMDaraH /
plakzo dAlByAyaRiScEva ketumAn gopanas taTA // LiP_1,7.48 //
BallAvI maDupiNgaSca SvetaketustaponiDiH /
uSiko bfhadaSvaS ca devalaH kavireva ca // LiP_1,7.49 //
SAlihotro 'gniveSaSca yuvanASvaH SaradvasuH /
CagalaH kuRqakarRaS ca kumBaScEva pravAhakaH // LiP_1,7.50 //
ulUko vidyutaScEva maRqUko hyASvalAyanaH /
akzapAdaH kumAraS ca ulUko vatsa eva ca // LiP_1,7.51 //
kuSikaScEva garBaS ca mitraH kOruzya eva ca /
SizyAstvete mahAtmAnaH sarvAvartezu yoginAm // LiP_1,7.52 //
vimalA brahmaBUyizWA jYAnayogaparAyaRAH /
ete pASupatAH sidDA BasmodDUlitavigrahAH // LiP_1,7.53 //
SizyAH praSizyAScEtezAM SataSo 'Ta sahasraSaH /
prApya pASupataM yogaM rudralokAya saMsTitAH // LiP_1,7.54 //
devAdayaH piSAcAntAH paSavaH parikIrtitAH /
tezAM patitvAtsarveSo BavaH paSupatiH smftaH // LiP_1,7.55 //
tena praRIto rudreRa paSUnAM patinA dvijAH /
yogaH pASupato jYeyaH parAvaraviBUtaye // LiP_1,7.56 //



_______________________________________________________________


LiP, 1, 8

sUta uvAca
saMkzepataH pravakzyAmi yogasTAnAni sAmpratam /
kalpitAni SivenEva hitAya jagatAM dvijAH // LiP_1,8.1 //
galAdaDo vitastyA yan nABerupari cottamam /
yogasTAnamaDo nABer AvartaM maDyamaM BruvoH // LiP_1,8.2 //
sarvArTajYAnanizpattir Atmano yoga ucyate /
ekAgratA BaveccEva sarvadA tatprasAdataH // LiP_1,8.3 //
prasAdasya svarUpaM yat svasaMvedyaM dvijottamAH /
vaktuM na SakyaM brahmAdyEH kramaSo jAyate nfRAm // LiP_1,8.4 //
yogaSabdena nirvARaM mAheSaM padamucyate /
tasya heturfzerjYAnaM jYAnaM tasya prasAdataH // LiP_1,8.5 //
jYAnena nirdahetpApaM niruDya vizayAn sadA /
nirudDendriyavfttestu yogasidDirBavizyati // LiP_1,8.6 //
yogo niroDo vfttezu cittasya dvijasattamAH /
sADanAnyazwaDA cAsya kaTitAnIha sidDaye // LiP_1,8.7 //
yamastu praTamaH prokto dvitIyo niyamas taTA /
tftIyamAsanaM proktaM prARAyAmastataH param // LiP_1,8.8 //
pratyAhAraM paYcamo vE DAraRA ca tataH parA /
DyAnaM saptamamityuktaM samADistvazwamaH smftaH // LiP_1,8.9 //
tapasyuparamaScEva yama ityaBiDIyate /
ahiMsA praTamo hetur yamasya yaminAM varAH // LiP_1,8.10 //
satyamasteyamaparaM brahmacaryAparigrahO /
niyamasyApi vE mUlaM yama eva na saMSayaH // LiP_1,8.11 //
Atmavat sarvaBUtAnAM hitAyEva pravartanam /
ahiMsEzA samAKyAtA yA cAtmajYAnasidDidA // LiP_1,8.12 //
dfzwaM SrutaM cAnumitaM svAnuBUtaM yaTArTataH /
kaTanaM satyamityuktaM parapIqAvivarjitam // LiP_1,8.13 //
nASlIlaM kIrtayedevaM brAhmaRAnAmiti SrutiH /
paradozAn parijYAya na vadediti cAparam // LiP_1,8.14 //
anAdAnaM parasvAnAm Apadyapi vicArataH /
manasA karmaRA vAcA tadasteyaM samAsataH // LiP_1,8.15 //
mETunasyApravfttirhi manovAkkAyakarmaRA /
brahmacaryamiti proktaM yatInAM brahmacAriRAm // LiP_1,8.16 //
iha vEKAnasAnAM ca vidArARAM viSezataH /
sadArARAM gfhasTAnaM taTEva ca vadAmi vaH // LiP_1,8.17 //
svadAre viDivatkftvA nivfttiScAnyataH sadA /
manasA karmaRA vAcA brahmacaryamiti smftam // LiP_1,8.18 //
meDyA svanArI samBogaM kftvA snAnaM samAcaret /
evaM gfhasTo yuktAtmA brahmacArI na saMSayaH // LiP_1,8.19 //
ahiMsApyevamevEzA dvijagurvagnipUjane /
viDinA yAdfSI hiMsA sA tvahiMsA iti smftA // LiP_1,8.20 //
striyaH sadA parityAjyAH saNgaM nEva ca kArayet /
kuRapezu yaTA cittaM taTA kuryAdvicakzaRaH // LiP_1,8.21 //
viRmUtrotsargakAlezu bahirBUmO yaTA matiH /
taTA kAryA ratO cApi svadAre cAnyataH kutaH // LiP_1,8.22 //
aNgArasadfSI nArI GftakumBasamaH pumAn /
tasmAnnArIzu saMsargaM dUrataH parivarjayet // LiP_1,8.23 //
Bogena tfptirnEvAsti vizayARAM vicArataH /
tasmAdvirAgaH kartavyo manasA karmaRA girA // LiP_1,8.24 //
na jAtu kAmaH kAmAnAm upaBogena SAmyati /
havizA kfzRavartmeva BUya evABivarDate // LiP_1,8.25 //
tasmAttyAgaH sadA kAryas tv amftatvAya yoginA /
avirakto yato martyo nAnAyonizu vartate // LiP_1,8.26 //
tyAgenEvAmftatvaM hi SrutismftividAM varAH /
karmaRA prajayA nAsti dravyeRa dvijasattamAH // LiP_1,8.27 //
tasmAdvirAgaH kartavyo manovAkkAyakarmaRA /
ftO ftO nivfttistu brahmacaryamiti smftam // LiP_1,8.28 //
yamAH saMkzepataH proktA niyamAMS ca vadAmi vaH /
SOcamijyA tapo dAnaM svADyAyopasTanigrahaH // LiP_1,8.29 //
vratopavAsamOnaM ca snAnaM ca niyamA daSa /
niyamaH syAdanIhA ca SOcaM tuzwistapas taTA // LiP_1,8.30 //
japaH SivapraRIDAnaM padmakAdyaM taTAsanam /
bAhyamAByantaraM proktaM SOcamAByantaraM varam // LiP_1,8.31 //
bAhyaSOcena yuktaH saMs taTA cAByantaraM caret /
AgneyaM vAruRaM brAhmaM kartavyaM SivapUjakEH // LiP_1,8.32 //
snAnaM viDAnataH samyak paScAd AByantaraM caret /
A dehAntaM mfdAlipya tIrTatoyezu sarvadA // LiP_1,8.33 //
avagAhyApi malino hy antaH SOcavivarjitaH /
SEvalA JazakA matsyAH sattvA matsyopajIvinaH // LiP_1,8.34 //
sadAvagAhya salile viSudDAH kiM dvijottamAH /
tasmAdAByantaraM SOcaM sadA kAryaM viDAnataH // LiP_1,8.35 //
AtmajYAnAmBasi snAtvA sakfdAlipya BAvataH /
suvErAgyamfdA SudDaH SOcamevaM prakIrtitam // LiP_1,8.36 //
SudDasya sidDayo dfzwA nEvASudDasya sidDayaH /
nyAyenAgatayA vfttyA saMtuzwo yastu suvrataH // LiP_1,8.37 //
saMtozastasya satatam atItArTasya cAsmftiH /
cAndrAyaRAdinipuRas tapAMsi suSuBAni ca // LiP_1,8.38 //
svADyAyastu japaH proktaH praRavasya triDA smftaH /
vAcikaScADamo muKya upAMSuScottamottamaH // LiP_1,8.39 //
mAnaso vistareREva kalpe paYcAkzare smftaH /
taTA SivapraRIDAnaM manovAkkAyakarmaRA // LiP_1,8.40 //
SivajYAnaM gurorBaktir acalA supratizWitA /
nigraho hyapahftyASu prasaktAnIndriyARi ca // LiP_1,8.41 //
vizayezu samAsena pratyAhAraH prakIrtitaH /
cittasya DAraRA proktA sTAnabanDaH samAsataH // LiP_1,8.42 //
tasyAH svAsTyena DyAnaM ca samADiS ca vicArataH /
tatrEkacittatA DyAnaM pratyayAntaravarjitam // LiP_1,8.43 //
cidBAsamarTamAtrasya dehaSUnyamiva sTitam /
samADiH sarvahetuS ca prARAyAma iti smftaH // LiP_1,8.44 //
prARaH svadehajo vAyur yamastasya niroDanam /
triDA dvijEryamaH prokto mando maDyottamas taTA // LiP_1,8.45 //
prARApAnaniroDastu prARAyAmaH prakIrtitaH /
prARAyAmasya mAnaM tu mAtrAdvAdaSakaM smftam // LiP_1,8.46 //
nIco dvAdaSamAtrastu udDAto dvAdaSaH smftaH /
maDyamas tu dvirudDAtaS caturviMSatimAtrakaH // LiP_1,8.47 //
muKyastu yastrirudDAtaH zawtriMSanmAtra ucyate /
prasvedakampanotTAna- janakaSca yaTAkramam // LiP_1,8.48 //
AnandodBavayogArTaM nidrAGUrRistaTEva ca /
romAYcaDvanisaMvidDa- svANgamowanakampanam // LiP_1,8.49 //
BramaRaM svedajanyA sA saMvinmUrCA BavedyadA /
tadottamottamaH proktaH prARAyAmaH suSoBanaH // LiP_1,8.50 //
sagarBo 'garBa ityuktaH sajapo vijapaH kramAt /
iBo vA SaraBo vApi durADarzo 'Ta kesarI // LiP_1,8.51 //
gfhIto damyamAnastu yaTAsvasTastu jAyate /
taTA samIraRo 'svasTo durADarzaS ca yoginAm // LiP_1,8.52 //
nyAyataH sevyamAnastu sa evaM svasTatAM vrajet /
yaTEva mfgarANnAgaH SaraBo vApi durmadaH // LiP_1,8.53 //
kAlAntaravaSAdyogAd damyate paramAdarAt /
taTA paricayAtsvAsTyaM samatvaM cADigacCati // LiP_1,8.54 //
yogAdaByasate yastu vyasanaM nEva jAyate /
evamaByasyamAnastu muneH prARo vinirdahet // LiP_1,8.55 //
manovAkkAyajAn dozAn karturdehaM ca rakzati /
saMyuktasya taTA samyak prARAyAmena DImataH // LiP_1,8.56 //
dozAttasmAcca naSyanti niSvAsastena jIryate /
prARAyAmena siDyanti divyAH SAntyAdayaH kramAt // LiP_1,8.57 //
SAntiH praSAntirdIptiS ca prasAdaS ca taTA kramAt /
AdO catuzwayasyeha proktA SAntiriha dvijAH // LiP_1,8.58 //
sahajAgantukAnAM ca pApAnAM SAntir ucyate /
praSAntiH saMyamaH samyag vacasAmiti saMsmftA // LiP_1,8.59 //
prakASo dIptirityuktaH sarvataH sarvadA dvijAH /
sarvendriyaprasAdastu budDervE marutAmapi // LiP_1,8.60 //
prasAda iti samproktaH svAnte tviha catuzwaye /
prARo 'pAnaH samAnaS ca udAno vyAna eva ca // LiP_1,8.61 //
nAgaH kUrmastu kfkalo devadatto DanaMjayaH /
etezAM yaH prasAdastu marutAmiti saMsmftaH // LiP_1,8.62 //
prayARaM kurute tasmAd vAyuH prARa iti smftaH /
apAnayatyapAnastu AhArAdIn krameRa ca // LiP_1,8.63 //
vyAno vyAnAmayatyaNgaM vyADyAdInAM prakopakaH /
udvejayati marmARi udAno 'yaM prakIrtitaH // LiP_1,8.64 //
samaM nayati gAtrARi samAnaH paYca vAyavaH /
udgAre nAga AKyAtaH kUrma unmIlane tu saH // LiP_1,8.65 //
kfkalaH kzutakAyEva devadatto vijfmBaRe /
DanaMjayo mahAGozaH sarvagaH sa mfte 'pi hi // LiP_1,8.66 //
iti yo daSavAyUnAM prARAyAmena siDyati /
prasAdo 'sya turIyA tu saMjYA viprAScatuzwaye // LiP_1,8.67 //
visvarastu mahAn prajYo mano brahmA citiH smftiH /
KyAtiH saMvittataH paScAd ISvaro matireva ca // LiP_1,8.68 //
budDeretAH dvijAH saMjYA mahataH parikIrtitAH /
asyA budDeH prasAdastu prARAyAmena siDyati // LiP_1,8.69 //
visvaro visvarIBAvo dvaMdvAnAM munisattamAH /
agrajaH sarvatattvAnAM mahAnyaH parimARataH // LiP_1,8.70 //
yatpramARaguhA prajYA manastu manute yataH /
bfhattvAd bfMhaRatvAcca brahmA brahmavidAMvarAH // LiP_1,8.71 //
sarvakarmARi BogArTaM yaccinoti citiH smftA /
smarate yatsmftiH sarvaM saMvidvE vindate yataH // LiP_1,8.72 //
KyAyate yattviti KyAtir jYAnAdiBir anekaSaH /
sarvatattvADipaH sarvaM vijAnAti yadISvaraH // LiP_1,8.73 //
manute manyate yasmAn matirmatimatAMvarAH /
arTaM boDayate yacca buDyate budDirucyate // LiP_1,8.74 //
asyA budDeH prasAdastu prARAyAmena siDyati /
dozAnvinirdahetsarvAn prARAyAmAdasO yamI // LiP_1,8.75 //
pAtakaM DAraRABistu pratyAhAreRa nirdahet /
vizayAnvizavadDyAtvA DyAnenAnISvarAn guRAn // LiP_1,8.76 //
samADinA yatiSrezWAH prajYAvfdDiM vivarDayet /
sTAnaM labDvEva kurvIta yogAzwANgAni vE kramAt // LiP_1,8.77 //
labDvAsanAni viDivad yogasidDyarTam Atmavit /
AdeSakAle yogasya darSanaM hi na vidyate // LiP_1,8.78 //
agnyaByAse jale vApi SuzkaparRacaye taTA /
jantuvyApte SmaSAne ca jIrRagozWe catuzpaTe // LiP_1,8.79 //
saSabde saBaye vApi cEtyavalmIkasaMcaye /
aSuBe durjanAkrAnte maSakAdisamanvite // LiP_1,8.80 //
nAcareddehabADAyAM dOrmanasyAdisamBave /
sugupte tu SuBe ramye guhAyAM parvatasya tu // LiP_1,8.81 //
Bavakzetre sugupte vA BavArAme vane 'pi vA /
gfhe tu suSuBe deSe vijane jantuvarjite // LiP_1,8.82 //
atyantanirmale samyak supralipte vicitrite /
darpaRodarasaMkASe kfzRAgarusuDUpite // LiP_1,8.83 //
nAnApuzpasamAkIrRe vitAnopari SoBite /
PalapallavamUlAQye kuSapuzpasamanvite // LiP_1,8.84 //
samAsanasTo yogANgAny aByasedDfzitaH svayam /
praRipatya guruM paScAd BavaM devIM vinAyakam // LiP_1,8.85 //
yogISvarAn saSizyAMS ca yogaM yuYjIta yogavit /
AsanaM svastikaM badDvA padmamarDAsanaM tu vA // LiP_1,8.86 //
samajAnus taTA DImAn ekajAnuraTApivA /
samaM dfQAsano BUtvA saMhftya caraRAvuBO // LiP_1,8.87 //
saMvftAsyopabadDAkza uro vizwaBya cAgrataH /
pArzRiByAM vfzaRO rakzaMs taTA prajananaM punaH // LiP_1,8.88 //
kiMcidunnAmitaSira dantErdantAnna saMspfSet /
samprekzya nAsikAgraM svaM diSaScAnavalokayan // LiP_1,8.89 //
tamaH pracCAdya rajasA rajaH sattvena CAdayet /
tataH sattvasTito BUtvA SivaDyAnaM samaByaset // LiP_1,8.90 //
oMkAravAcyaM paramaM SudDaM dIpaSiKAkftim /
DyAyedvE puRqarIkasya karRikAyAM samAhitaH // LiP_1,8.91 //
nABeraDastAdvA vidvAn DyAtvA kamalamuttamam /
tryaNgule cAzwakoRaM vA paYcakoRamaTApi vA // LiP_1,8.92 //
trikoRaM ca taTAgneyaM sOmyaM sOraM svaSaktiBiH /
sOraM sOmya taTAgneyam aTa vAnukrameRa tu // LiP_1,8.93 //
AgneyaM ca tataH sOraM sOmyamevaM viDAnataH /
agneraDaH prakalpyEvaM DarmAdInAM catuzwayam // LiP_1,8.94 //
guRatrayaM krameREva maRqalopari BAvayet /
sattvasTaM cintayedrudraM svaSaktyA parimaRqitam // LiP_1,8.95 //
nABO vATa gale vApi BrUmaDye vA yaTAviDi /
lalAwaPalikAyAM vA mUrDni DyAnaM samAcaret // LiP_1,8.96 //
dvidale zoqaSAre vA dvAdaSAre krameRa tu /
daSAre vA zaqasre vA caturasre smarecCivam // LiP_1,8.97 //
kanakABe taTAgAra- saMniBe susite 'pi vA /
dvAdaSAdityasaMkASe candrabimbasame 'pi vA // LiP_1,8.98 //
vidyutkowiniBe sTAne cintayetparameSvaram /
agnivarRe 'TavA vidyud valayABe samAhitaH // LiP_1,8.99 //
vajrakowipraBe sTAne padmarAganiBe 'pi vA /
nIlalohitabimbe vA yogI DyAnaM samaByaset // LiP_1,8.100 //
maheSvaraM hfdi DyAyen nABipadme sadASivam /
candracUqaM lalAwe tu BrUmaDye SaMkaraM svayam // LiP_1,8.101 //
divye ca SASvatasTAne SivaDyAnaM samaByaset /
nirmalaM nizkalaM brahma suSAntaM jYAnarUpiRam // LiP_1,8.102 //
alakzaRamanirdeSyam aRoralpataraM SuBam /
nirAlambam atarkyaM ca vinASotpattivarjitam // LiP_1,8.103 //
kEvalyaM cEva nirvARaM niHSreyasam anuttamam /
amftaM cAkzaraM brahma hy apunarBavam adButam // LiP_1,8.104 //
mahAnandaM parAnandaM yogAnandamanAmayam /
heyopAdeyarahitaM sUkzmAtsUkzmataraM Sivam // LiP_1,8.105 //
svayaMvedyamavedyaM tac CivaM jYAnamayaM param /
atIndriyam anABAsaM paraM tattvaM parAtparam // LiP_1,8.106 //
sarvopADivinirmuktaM DyAnagamyaM vicArataH /
advayaM tamasaScEva parastAtsaMsTitaM param // LiP_1,8.107 //
manasyevaM mahAdevaM hftpadme vApi cintayet /
nABO sadASivaM cApi sarvadevAtmakaM viBum // LiP_1,8.108 //
dehamaDye SivaM devaM SudDajYAnamayaM viBum /
kanyasenEva mArgeRa codGAtenApi SaMkaram // LiP_1,8.109 //
kramaSaH kanyasenEva maDyamenApi suvrataH /
uttamenApi vE vidvAn kumBakena samaByaset // LiP_1,8.110 //
dvAtriMSad recayedDImAn hfdi nABO samAhitaH /
recakaM pUrakaM tyaktvA kumBakaM ca dvijottamAH // LiP_1,8.111 //
sAkzAtsamarasenEva dehamaDye smarecCivam /
ekIBAvaM sametyEvaM tatra yadrasasamBavam // LiP_1,8.112 //
AnandaM brahmaRo vidvAn sAkzAtsamarase sTitaH /
DAraRA dvAdaSAyAmA DyAnaM dvAdaSa DAraRam // LiP_1,8.113 //
DyAnaM dvAdaSakaM yAvat samADir aBiDIyate /
aTavA jYAninAM viprAH samparkAdeva jAyate // LiP_1,8.114 //
prayatnAdvA tayostulyaM cirAdvA hyacirAddvijAH /
yogAntarAyAs tasyATa jAyante yuYjataH punaH // LiP_1,8.115 //
naSyanty aByAsatas te 'pi praRiDAnena vE guroH // LiP_1,8.116 //



_______________________________________________________________


LiP, 1, 9

sUta uvAca
AlasyaM praTamaM paScAd vyADipIqA prajAyate /
pramAdaH saMSayasTAne cittasyehAnavasTitiH // LiP_1,9.1 //
aSradDAdarSanaM BrAntir duHKaM ca triviDaM tataH /
dOrmanasyamayogyezu vizayezu ca yogyatA // LiP_1,9.2 //
daSaDABiprajAyante muneryogAntarAyakAH /
AlasyaM cApravfttiS ca gurutvAtkAyacittayoH // LiP_1,9.3 //
vyADayo DAtuvEzamyAt karmajA dozajAs taTA /
pramAdastu samADestu sADanAnAm aBAvanam // LiP_1,9.4 //
idaM vetyuBayaspfktaM vijYAnaM sTAnasaMSayaH /
anavasTitacittatvam apratizWA hi yoginaH // LiP_1,9.5 //
labDAyAmapi BUmO ca cittasya BavabanDanAt /
aSradDABAvarahitA vfttirvE sADanezu ca // LiP_1,9.6 //
sADye cittasya hi gurO jYAnAcAraSivAdizu /
viparyayajYAnamiti BrAntidarSanam ucyate // LiP_1,9.7 //
anAtmanyAtmavijYAnam ajYAnAttasya saMniDO /
duHKamADyAtmikaM proktaM taTA cEvADiBOtikam // LiP_1,9.8 //
ADidEvikamityuktaM triviDaM sahajaM punaH /
icCAviGAtAtsaMkzoBaS cetasastadudAhftam // LiP_1,9.9 //
dOrmanasyaM nirodDavyaM vErAgyeRa pareRa tu /
tamasA rajasA cEva saMspfzwaM durmanaH smftam // LiP_1,9.10 //
tadA manasi saMjAtaM dOrmanasyamiti smftam /
haWAtsvIkaraRaM kftvA yogyAyogyavivekataH // LiP_1,9.11 //
vizayezu vicitrezu jantorvizayalolatA /
antarAyA iti KyAtA yogasyEte hi yoginAm // LiP_1,9.12 //
atyantotsAhayuktasya naSyanti na ca saMSayaH /
pranazwezvantarAyezu dvijAH paScAdDi yoginaH // LiP_1,9.13 //
upasargAH pravartante sarve te 'sidDisUcakAH /
pratiBA praTamA sidDir dvitIyA SravaRA smftA // LiP_1,9.14 //
vArttA tftIyA viprendrAs turIyA ceha darSanA /
AsvAdA paYcamI proktA vedanA zazWikA smftA // LiP_1,9.15 //
svalpazawsidDisaMtyAgAt sidDidAH sidDayo muneH /
pratiBA pratiBAvftiH pratiBAva iti sTitiH // LiP_1,9.16 //
budDirvivecanA vedyaM buDyate budDirucyate /
sUkzme vyavahite 'tIte viprakfzwe tvanAgate // LiP_1,9.17 //
sarvatra sarvadA jYAnaM pratiBAnukrameRa tu /
SravaRAtsarvaSabdAnAm aprayatnena yoginaH // LiP_1,9.18 //
hrasvadIrGaplutAdInAM guhyAnAM SravaRAdapi /
sparSasyADigamo yas tu vedanA tUpapAditA // LiP_1,9.19 //
darSanAddivyarUpARAM darSanaM cAprayatnataH /
saMviddivyarase tasminn AsvAdo hyaprayatnataH // LiP_1,9.20 //
vArttA ca divyaganDAnAM tanmAtrA budDisaMvidA /
vindante yoginastasmAd AbrahmaBuvanaM dvijAH // LiP_1,9.21 //
jagatyasmin hi dehasTaM catuHzazwiguRaM samam /
Opasargikam etezu guRezu guRitaM dvijAH // LiP_1,9.22 //
saMtyAjyaM sarvaTA sarvam OpasargikamAtmanaH /
pESAce pArTivaM cApyaM rAkzasAnAM pure dvijAH // LiP_1,9.23 //
yAkze tu tEjasaM proktaM gAnDarve SvasanAtmakam /
Endre vyomAtmakaM sarvaM sOmye cEva tu mAnasam // LiP_1,9.24 //
prAjApatye tvahaNkAraM brAhme boDamanuttamam /
Adye cAzwO dvitIye ca taTA zoqaSarUpakam // LiP_1,9.25 //
caturviMSattftIye tu dvAtriMSacca caturTake /
catvAriMSat paYcame tu BUtamAtrAtmakaM smftam // LiP_1,9.26 //
ganDo rasas taTA rUpaM SabdaH sparSastaTEva ca /
pratyekamazwaDA sidDaM paYcame tacCatakratoH // LiP_1,9.27 //
taTAzwacatvAriMSac ca zawpaYcASattaTEva ca /
catuHzazwiguRaM brAhmaM laBate dvijasattamAH // LiP_1,9.28 //
Opasargikam A brahma Buvanezu parityajet /
lokezvAlokya yogena yogavitparamaM suKam // LiP_1,9.29 //
sTUlatA hrasvatA bAlyaM vArDakyaM yOvanaM taTA /
nAnAjAtisvarUpaM ca caturBir dehaDAraRam // LiP_1,9.30 //
pArTivAMSaM vinA nityaM suraBir ganDasaMyutaH /
etadazwaguRaM proktam ESvaryaM pArTivaM mahat // LiP_1,9.31 //
jale nivasanaM yadvad BUmyAmiva vinirgamaH /
icCecCaktaH svayaM pAtuM samudramapi nAturaH // LiP_1,9.32 //
yatrecCati jagatyasmiMs tatrAsya jaladarSanam /
yadyadvastu samAdAya BoktumicCati kAmataH // LiP_1,9.33 //
tattadrasAnvitaM tasya trayARAM dehaDAraRam /
BARqaM vinATa hastena jalapiRqasya DAraRam // LiP_1,9.34 //
avraRatvaM SarIrasya pArTivena samanvitam /
etat zoqaSakaM proktam ApyamESvaryamuttamam // LiP_1,9.35 //
dehAdagnivinirmARaM tattApaBayavarjitam /
lokaM dagDamapIhAnyad adagDaM svaviDAnataH // LiP_1,9.36 //
jalamaDye hutavahaM cADAya parirakzaRam /
agninigrahaRaM haste smftimAtreRa cAgamaH // LiP_1,9.37 //
BasmIBUtavinirmARaM yaTApUrvaM sakAmataH /
dvAByAM rUpavinizpattir vinA tEstriBir AtmanaH // LiP_1,9.38 //
caturviMSAtmakaM hyetat tEjasaM munipuNgavAH /
manogatitvaM BUtAnAm antarnivasanaM taTA // LiP_1,9.39 //
parvatAdimahABAra- skanDenodvahanaM punaH /
laGutvaM ca gurutvaM ca pARiByAM vAyuDAraRam // LiP_1,9.40 //
aNgulyagraniGAtena BUmeH sarvatra kaMpanam /
ekena dehanizpattir vAtESvaryaM smftaM buDEH // LiP_1,9.41 //
CAyAvihInanizpattir indriyARAM ca darSanam /
AkASagamanaM nityam indriyArTEH samanvitam // LiP_1,9.42 //
dUre ca SabdagrahaRaM sarvaSabdAvagAhanam /
tanmAtraliNgagrahaRaM sarvaprARinidarSanam // LiP_1,9.43 //
Endram ESvaryam ityuktam etEruktaH purAtanaH /
yaTAkAmopalabDiS ca yaTAkAmavinirgamaH // LiP_1,9.44 //
sarvatrABiBavaScEva sarvaguhyanidarSanam /
kAmAnurUpanirmARaM vaSitvaM priyadarSanam // LiP_1,9.45 //
saMsAradarSanaM cEva mAnasaM guRalakzaRam /
CedanaM tAqanaM banDaM saMsAraparivartanam // LiP_1,9.46 //
sarvaBUtaprasAdaS ca mftyukAlajayas taTA /
prAjApatyamidaM proktam AhaNkArikamuttamam // LiP_1,9.47 //
akAraRajagatsfzwis taTAnugraha eva ca /
pralayaScADikAraS ca lokavfttapravartanam // LiP_1,9.48 //
asAdfSyamidaM vyaktaM nirmARaM ca pfTakpfTak /
saMsArasya ca kartftvaM brAhmam etad anuttamam // LiP_1,9.49 //
etAvattattvamityuktaM prADAnyaM vEzRavaM padam /
brahmaRA tadguRaM SakyaM vettumanyErna Sakyate // LiP_1,9.50 //
vidyate tatparaM SEvaM vizRunA nAvagamyate /
asaMKyeyaguRaM SudDaM ko jAnIyAcCivAtmakam // LiP_1,9.51 //
vyutTAne sidDayaScEtA hy upasargAS ca kIrtitAH /
nirodDavyAH prayatnena vErAgyeRa pareRa tu // LiP_1,9.52 //
nASAtiSayatAM jYAtvA vizayezu Bayezu ca /
aSradDayA tyajetsarvaM virakta iti kIrtitaH // LiP_1,9.53 //
vEtfzRyaM puruze KyAtaM guRavEtfzRyamucyate /
vErAgyeREva saMtyAjyAH sidDayaScOpasargikAH // LiP_1,9.54 //
Opasargikam A brahma- Buvanezu parityajet /
niruDyEva tyajetsarvaM prasIdati maheSvaraH // LiP_1,9.55 //
prasanne vimalA muktir vErAgyeRa pareRa vE /
aTavAnugrahArTaM ca lIlArTaM vA tadA muniH // LiP_1,9.56 //
aniruDya vicezwedyaH so 'pyevaM hi suKI Bavet /
kvacidBUmiM parityajya hy AkASe krIqate SriyA // LiP_1,9.57 //
udgirecca kvacidvedAn sUkzmAnarTAn samAsataH /
kvacicCrute tadarTena SlokabanDaM karoti saH // LiP_1,9.58 //
kvaciddaRqakabanDaM tu kuryAdbanDaM sahasraSaH /
mfgapakzisamUhasya rutajYAnaM ca vindati // LiP_1,9.59 //
brahmAdyaM sTAvarAntaM ca hastAmalakavadBavet /
bahunAtra kimuktena vijYAnAni sahasraSaH // LiP_1,9.60 //
utpadyante muniSrezWA munestasya mahAtmanaH /
aByAsenEva vijYAnaM viSudDaM ca sTiraM Bavet // LiP_1,9.61 //
tejorUpARi sarvARi sarvaM paSyati yogavit /
devabimbAnyanekAni vimAnAni sahasraSaH // LiP_1,9.62 //
paSyati brahmavizRvindra- yamAgnivaruRAdikAn /
grahanakzatratArAS ca BuvanAni sahasraSaH // LiP_1,9.63 //
pAtAlatalasaMsTAS ca samADisTaH sa paSyati /
AtmavidyApradIpena svasTenAcalanena tu // LiP_1,9.64 //
prasAdAmftapUrRena sattvapAtrasTitena tu /
tamo nihatya puruzaH paSyati hyAtmanISvaram // LiP_1,9.65 //
tasya prasAdAdDarmaS ca ESvaryaM jYAnameva ca /
vErAgyamapavargaS ca nAtra kAryA vicAraRA // LiP_1,9.66 //
na Sakyo vistaro vaktuM varzARAmayutErapi /
yoge pASupate nizWA sTAtavyaM ca munISvarAH // LiP_1,9.67 //



_______________________________________________________________


LiP, 1, 10

sUta uvAca
satAM jitAtmanAM sAkzAd dvijAtInAM dvijottamAH /
DarmajYAnAM ca sADUnAm AcAryARAM SivAtmanAm // LiP_1,10.1 //
dayAvatAM dvijaSrezWAs taTA cEva tapasvinAm /
saMnyAsinAM viraktAnAM jYAninAM vaSagAtmanAm // LiP_1,10.2 //
dAninAM cEva dAntAnAM trayARAM satyavAdinAm /
alubDAnAM sayogAnAM SrutismftividAM dvijAH // LiP_1,10.3 //
SrOtasmArtAvirudDAnAM prasIdati maheSvaraH /
saditi brahmaRaH Sabdas tadante ye laBantyuta // LiP_1,10.4 //
sAyujyaM brahmaRo yAti tena santaH pracakzate /
daSAtmake ye vizaye sADane cAzwalakzaRe // LiP_1,10.5 //
na kruDyanti na hfzyanti jitAtmAnastu te smftAH /
sAmAnyezu ca dravyezu taTA vESezikezu ca // LiP_1,10.6 //
brahmakzatraviSo yasmAd yuktAstasmAddvijAtayaH /
varRASramezu yuktasya svargAdisuKakAriRaH // LiP_1,10.7 //
SrOtasmArtasya Darmasya jYAnAdDarmajYa ucyate /
vidyAyAH sADanAtsADu- brahmacArI gurorhitaH // LiP_1,10.8 //
kriyARAM sADanAccEva gfhasTaH sADurucyate /
sADanAttapaso 'raRye sADurvEKAnasaH smftaH // LiP_1,10.9 //
yatamAno yatiH sADuH smfto yogasya sADanAt /
evamASramaDarmARAM sADanAtsADavaH smftAH // LiP_1,10.10 //
gfhasTo brahmacArI ca vAnaprasTo yatis taTA /
DarmADarmAviha proktO SabdAvetO kriyAtmakO // LiP_1,10.11 //
kuSalAkuSalaM karma DarmADarmAviti smftO /
DAraRArTe mahAn hy eza DarmaSabdaH prakIrtitaH // LiP_1,10.12 //
aDAraRe mahattve ca aDarma iti cocyate /
atrezwaprApako Darma AcAryErupadiSyate // LiP_1,10.13 //
aDarmaScAnizwaPalo hy AcAryErupadiSyate /
vfdDAScAlolupAScEva Atmavanto hyadAmBikAH // LiP_1,10.14 //
samyagvinItA fjavas tAnAcAryAn pracakzate /
svayamAcarate yasmAd AcAre sTApayatyapi // LiP_1,10.15 //
Acinoti ca SAstrArTAn AcAryastena cocyate /
vijYeyaM SravaRAcCrOtaM smaraRAtsmArtamucyate // LiP_1,10.16 //
ijyA vedAtmakaM SrOtaM smArtaM varRASramAtmakam /
dfzwvAnurUpamarTaM yaH pfzwo nEvApi gUhati // LiP_1,10.17 //
yaTAdfzwapravAdastu satyaM lENge 'tra paWyate /
brahmacaryaM taTA mOnaM nirAhAratvameva ca // LiP_1,10.18 //
ahiMsA sarvataH SAntis tapa ityaBiDIyate /
Atmavat sarvaBUtezu yo hitAyAhitAya ca // LiP_1,10.19 //
vartate tvasakfdvfttiH kftsnA hyezA dayA smftA /
yadyadizwatamaM dravyaM nyAyenEvAgataM kramAt // LiP_1,10.20 //
tattadguRavate deyaM dAtustaddAnalakzaRam /
dAnaM triviDamityetat kanizWajyezWamaDyamam // LiP_1,10.21 //
kAruRyAtsarvaBUteByaH saMviBAgastu maDyamaH /
SrutismftiByAM vihito Darmo varRASramAtmakaH // LiP_1,10.22 //
SizwAcArAvirudDaS ca sa DarmaH sADurucyate /
mAyAkarmaPalatyAgI SivAtmA parikIrtitaH // LiP_1,10.23 //
nivfttaH sarvasaNgeByo yukto yogI prakIrtitaH /
asakto Bayato yastu vizayezu vicArya ca // LiP_1,10.24 //
alubDaH saMyamI proktaH prArTito 'pi samantataH /
AtmArTaM vA parArTaM vA indriyARIha yasya vE // LiP_1,10.25 //
na miTyA sampravartante SamasyEva tu lakzaRam /
anudvigno hyanizwezu taTezwAnnABinandati // LiP_1,10.26 //
prItitApavizAdeByo vinivfttirviraktatA /
saMnyAsaH karmaRAM nyAsaH kftAnAmakftEH saha // LiP_1,10.27 //
kuSalAkuSalAnAM tu prahARaM nyAsa ucyate /
avyaktAdyaviSezAnte vikAre 'sminnacetane // LiP_1,10.28 //
cetanAcetanAnyatva- vijYAnaM jYAnamucyate /
evaM tu jYAnayuktasya SradDAyuktasya SaNkaraH // LiP_1,10.29 //
prasIdati na saMdeho DarmaScAyaM dvijottamAH /
kiM tu guhyatamaM vakzye sarvatra parameSvare // LiP_1,10.30 //
Bave Baktirna saMdehas tayA yukto vimucyate /
ayogyasyApi BagavAn Baktasya parameSvaraH // LiP_1,10.31 //
prasIdati na saMdeho nigfhya viviDaM tamaH /
jYAnamaDyApanaM homo DyAnaM yajYastapaH Srutam // LiP_1,10.32 //
dAnamaDyayanaM sarvaM BavaBaktyE na saMSayaH /
cAndrAyaRasahasrES ca prAjApatyaSatEs taTA // LiP_1,10.33 //
mAsopavAsEScAnyErvA BaktirmunivarottamAH /
aBaktA BagavatyasmiMl loke giriguhASaye // LiP_1,10.34 //
patanti cAtmaBogArTaM Bakto BAvena mucyate /
BaktAnAM darSanAdeva nfRAM svargAdayo dvijAH // LiP_1,10.35 //
na durlaBA na sandeho BaktAnAM kiM punas taTA /
brahmavizRusurendrARAM taTAnyezAmapi sTitiH // LiP_1,10.36 //
BaktyA eva munInAM ca balasOBAgyameva ca /
Bavena ca taTA proktaM samprekzyomAM pinAkinA // LiP_1,10.37 //
devyE devena maDuraM vArARasyAM purA dvijAH /
avimukte samAsInA rudreRa paramAtmanA // LiP_1,10.38 //
rudrARI rudramAhedaM labDvA vArARasIM purIm /

SrIdevyuvAca
kena vaSyo mahAdeva pUjyo dfSyastvamISvaraH // LiP_1,10.39 //
tapasA vidyayA vApi yogeneha vada praBo /

sUta uvAca
niSamya vacanaM tasyAs taTA hyAlokya pArvatIm // LiP_1,10.40 //
Aha bAlendutilakaH pUrRenduvadanAM hasan /
smftvATa menayA patnyA girergAM kaTitAM purA // LiP_1,10.41 //
cirakAlasTitiM prekzya girO devyA mahAtmanaH /
devi labDA purI ramyA tvayA yatprazwumarhasi // LiP_1,10.42 //
sTAnArTaM kaTitaM mAtrA vismfteha vilAsini /
purA pitAmahenApi pfzwaH praSnavatAM vare // LiP_1,10.43 //
yaTA tvayAdya vE pfzwo drazwuM brahmAtmakaM tvaham /
Svete Svetena varRena dfzwvA kalpe tu mAM SuBe // LiP_1,10.44 //
sadyojAtaM taTA rakte raktaM vAmaM pitAmahaH /
pIte tatpuruzaM pItam aGore kfzRamISvaram // LiP_1,10.45 //
ISAnaM viSvarUpAKyo viSvarUpaM tadAha mAm // LiP_1,10.46 //

pitAmaha uvAca
vAma tatpuruzAGora sadyojAta maheSvara /
dfzwo mayA tvaM gAyatryA devadeva maheSvara /
kena vaSyo mahAdeva DyeyaH kutra GfRAniDe // LiP_1,10.47 //
dfSyaH pUjyas taTA devyA vaktumarhasi SaNkara /

SrIBagavAnuvAca
avocaM SradDayEveti vaSyo vArijasaMBava // LiP_1,10.48 //
Dyeyo liNge tvayA dfzwe vizRunA payasAM niDO /
pUjyaH paYcAsyarUpeRa pavitrEH paYcaBirdvijEH // LiP_1,10.49 //
Bava BaktyAdya dfzwo 'haM tvayARqaja jagadguro /
so 'pi mAmAha BAvArTaM dattaM tasmE mayA purA // LiP_1,10.50 //
BAvaM BAvena deveSi dfzwavAnmAM hfdISvaram /
tasmAttu SradDayA vaSyo dfSyaH SrezWagireH sute // LiP_1,10.51 //
pUjyo liNge na saMdehaH sarvadA SradDayA dvijEH /
SradDA DarmaH paraH sUkzmaH SradDA jYAnaM hutaM tapaH // LiP_1,10.52 //
SradDA svargaS ca mokzaS ca dfSyo 'haM SradDayA sadA // LiP_1,10.53 //



_______________________________________________________________


LiP, 1, 11

fzaya UcuH
kaTaM vE dfzwavAnbrahmA sadyojAtaM maheSvaram /
vAmadevaM mahAtmAnaM purARapuruzottamam // LiP_1,11.1 //
aGoraM ca taTeSAnaM yaTAvadvaktumarhasi /

sUta uvAca
ekonatriMSakaH kalpo vijYeyaH SvetalohitaH // LiP_1,11.2 //
tasmiMstatparamaM DyAnaM DyAyato brahmaRastadA /
utpannastu SiKAyuktaH kumAraH SvetalohitaH // LiP_1,11.3 //
taM dfzwvA puruzaM SrImAn brahmA vE viSvatomuKaH /
hfdi kftvA mahAtmAnaM brahmarUpiRamISvaram // LiP_1,11.4 //
sadyojAtaM tato brahmA DyAnayogaparo 'Bavat /
DyAnayogAtparaM jYAtvA vavande devamISvaram // LiP_1,11.5 //
sadyojAtaM tato brahma brahma vE samacintayat /
tato 'sya pArSvataH SvetAH prAdurBUtA mahAyaSAH // LiP_1,11.6 //
sunando nandanaScEva viSvanandopanandanO /
SizyAste vE mahAtmAno yEstadbrahma sadAvftam // LiP_1,11.7 //
tasyAgre SvetavarRABaH Sveto nAma mahAmuniH /
vijajYe 'Ta mahAtejAs tasmAjjajYe harastvasO // LiP_1,11.8 //
tatra te munayaH sarve sadyojAtaM maheSvaram /
prapannAH parayA BaktyA gfRanto brahma SASvatam // LiP_1,11.9 //
tasmAdviSveSvaraM devaM ye prapadyanti vE dvijAH /
prARAyAmaparA BUtvA brahmatatparamAnasAH // LiP_1,11.10 //
te sarve pApanirmuktA vimalA brahmavarcasaH /
vizRulokamatikramya rudralokaM vrajanti te // LiP_1,11.11 //



_______________________________________________________________


LiP, 1, 12

sUta uvAca
tatastriMSattamaH kalpo rakto nAma prakIrtitaH /
brahmA yatra mahAtejA raktavarRamaDArayat // LiP_1,12.1 //
DyAyataH putrakAmasya brahmaRaH paramezWinaH /
prAdurBUto mahAtejAH kumAro raktaBUzaRaH // LiP_1,12.2 //
raktamAlyAmbaraDaro raktanetraH pratApavAn /
sa taM dfzwvA mahAtmAnaM kumAraM raktavAsasam // LiP_1,12.3 //
paraM DyAnaM samASritya bubuDe devamISvaram /
sa taM praRamya BagavAn brahmA paramayantritaH // LiP_1,12.4 //
vAmadevaM tato brahmA brahma vE samacintayat /
taTA stuto mahAdevo brahmaRA parameSvaraH // LiP_1,12.5 //
pratItahfdayaH sarva idamAha pitAmaham /
DyAyatA putrakAmena yasmAtte 'haM pitAmaha // LiP_1,12.6 //
dfzwaH paramayA BaktyA stutaS ca brahmapUrvakam /
tasmAdDyAnabalaM prApya kalpe kalpe prayatnataH // LiP_1,12.7 //
vetsyase mAM prasaMKyAtaM lokaDAtAramISvaram /
tatastasya mahAtmAnaS catvAraste kumArakAH // LiP_1,12.8 //
saMbaBUvurmahAtmAno viSudDA brahmavarcasaH /
virajAS ca vibAhuS ca viSoko viSvaBAvanaH // LiP_1,12.9 //
brahmaRyA brahmaRastulyA vIrA aDyavasAyinaH /
raktAMbaraDarAH sarve raktamAlyAnulepanAH // LiP_1,12.10 //
raktakuNkumaliptANgA raktaBasmAnulepanAH /
tato varzasahasrAnte brahmatve 'DyavasAyinaH // LiP_1,12.11 //
gfRantaS ca mahAtmAno brahma tadvAmadEvikam /
anugrahArTaM lokAnAM SizyARAM hitakAmyayA // LiP_1,12.12 //
DarmopadeSamaKilaM kftvA te brahmaRaH priyAH /
punareva mahAdevaM pravizwA rudramavyayam // LiP_1,12.13 //
ye 'pi cAnye dvijaSrezWA yuYjAnA vAmamISvaram /
prapaSyanti mahAdevaM tadBaktAs tatparAyaRAH // LiP_1,12.14 //
te sarve pApanirmuktA vimalA brahmacAriRaH /
rudralokaM gamizyanti punarAvfttidurlaBam // LiP_1,12.15 //



_______________________________________________________________

LiP, 1, 13

sUta uvAca
ekatriMSattamaH kalpaH pItavAsA iti smftaH /
brahmA yatra mahABAgaH pItavAsA baBUva ha // LiP_1,13.1 //
DyAyataH putrakAmasya brahmaRaH paramezWinaH /
prAdurBUto mahAtejAH kumAraH pItavastraDfk // LiP_1,13.2 //
pItaganDAnuliptANgaH pItamAlyAMbaro yuvA /
hemayajYopavItaS ca pItozRIzo mahABujaH // LiP_1,13.3 //
taM dfzwvA DyAnasaMyukto brahmA lokamaheSvaram /
manasA lokaDAtAraM prapede SaraRaM viBum // LiP_1,13.4 //
tato DyAnagatastatra brahmA mAheSvarIM varAm /
gAM viSvarUpAM dadfSe maheSvaramuKAccyutAm // LiP_1,13.5 //
catuzpadAM caturvaktrAM caturhastAM catuHstanIm /
caturnetrAM catuHSfNgIM caturdaMzwrAM caturmuKIm // LiP_1,13.6 //
dvAtriMSadguRasaMyuktAm ISvarIM sarvatomuKIm /
sa tAM dfzwvA mahAtejA mahAdevIM maheSvarIm // LiP_1,13.7 //
punarAha mahAdevaH sarvadevanamaskftaH /
matiH smftirbudDiriti gAyamAnaH punaH punaH // LiP_1,13.8 //
ehyehIti mahAdevi sAtizWatprAYjalirviBum /
viSvamAvftya yogena jagatsarvaM vaSIkuru // LiP_1,13.9 //
aTa tAmAha deveSo rudrARI tvaM Bavizyasi /
brAhmaRAnAM hitArTAya paramArTA Bavizyasi // LiP_1,13.10 //
taTEnAM putrakAmasya DyAyataH paramezWinaH /
pradadO devadeveSaH catuzpAdAM jagadguruH // LiP_1,13.11 //
tatastAM DyAnayogena viditvA parameSvarIm /
brahmA lokaguroH so 'Ta pratipede maheSvarIm // LiP_1,13.12 //
gAyatrIM tu tato rOdrIM DyAtvA brahmAnuyantritaH /
ityetAM vEdikIM vidyAM rOdrIM gAyatrImIritAm // LiP_1,13.13 //
japitvA tu mahAdevIM brahmA lokanamaskftAm /
prapannastu mahAdevaM DyAnayuktena cetasA // LiP_1,13.14 //
tatastasya mahAdevo divyayogaM bahuSrutam /
ESvaryaM jYAnasaMpattiM vErAgyaM ca dadO praBuH // LiP_1,13.15 //
tato 'sya pArSvato divyAH prAdurBUtAH kumArakAH /
pItamAlyAMbaraDarAH pItasraganulepanAH // LiP_1,13.16 //
pItABozRIzaSirasaH pItAsyAH pItamUrDajAH /
tato varzasahasrAnta uzitvA vimalOjasaH // LiP_1,13.17 //
yogAtmAnastapohlAdAH brAhmaRAnAM hitEziRaH /
DarmayogabalopetA munInAM dIrGasattriRAm // LiP_1,13.18 //
upadiSya mahAyogaM pravizwAste maheSvaram /
evametena viDinA ye prapannA maheSvaram // LiP_1,13.19 //
anye 'pi niyatAtmAno DyAnayuktA jitendriyAH /
te sarve pApamutsfjya vimalA brahmavarcasaH // LiP_1,13.20 //
praviSanti mahAdevaM rudraM te tvapunarBavAH // LiP_1,13.21 //


_______________________________________________________________


LiP, 1, 14

sUta uvAca
tatastasmingate kalpe pItavarRe svayaMBuvaH /
punaranyaH pravfttastu kalpo nAmnAsitastu saH // LiP_1,14.1 //
ekArRave tadA vftte divye varzasahasrake /
srazwukAmaH prajA brahmA cintayAmAsa duHKitaH // LiP_1,14.2 //
tasya cintayamAnasya putrakAmasya vE praBoH /
kfzRaH samaBavadvarRo DyAyataH paramezWinaH // LiP_1,14.3 //
aTApaSyanmahAtejAH prAdurBUtaM kumArakam /
kfzRavarRaM mahAvIryaM dIpyamAnaM svatejasA // LiP_1,14.4 //
kfzRAMbaraDarozRIzaM kfzRayajYopavItinam /
kfzRena mOlinA yuktaM kfzRasraganulepanam // LiP_1,14.5 //
sa taM dfzwvA mahAtmAnam aGoraM Goravikramam /
vavande devadeveSam adButaM kfzRapiNgalam // LiP_1,14.6 //
prARAyAmaparaH SrImAn hfdi kftvA maheSvaram /
manasA DyAnuyuktena prapannastu tamISvaram // LiP_1,14.7 //
aGoraM tu tato brahmA brahmarUpaM vyacintayat /
taTA vE DyAyamAnasya brahmaRaH paramezWinaH // LiP_1,14.8 //
pradadO darSanaM devo hy aGoro GoravikramaH /
aTAsya pArSvataH kfzRAH kfzRasraganulepanAH // LiP_1,14.9 //
catvArastu mahAtmAnaH saMbaBUvuH kumArakAH /
kfzRaH kfzRaSiKaScEva kfzRAsyaH kfzRavastraDfk // LiP_1,14.10 //
tato varzasahasraM tu yogataH parameSvaram /
upAsitvA mahAyogaM SizyeByaH pradaduH punaH // LiP_1,14.11 //
yogena yogasampannAH praviSya manasA Sivam /
amalaM nirguRaM sTAnaM pravizwA viSvamISvaram // LiP_1,14.12 //
evametena yogena ye 'pi cAnye manIziRaH /
cintayanti mahAdevaM gantAro rudramavyayam // LiP_1,14.13 //



_______________________________________________________________


LiP, 1, 15

sUta uvAca
tatastasmin gate kalpe kfzRavarRe BayAnake /
tuzwAva devadeveSaM brahmA taM brahmarUpiRam // LiP_1,15.1 //
anugfhya tatastuzwo brahmARamavadadDaraH /
anenEva tu rUpeRa saMharAmi na saMSayaH // LiP_1,15.2 //
brahmahatyAdikAn GorAMs taTAnyAnapi pAtakAn /
hInAMScEva mahABAga taTEva viviDAnyapi // LiP_1,15.3 //
upapAtakamapyevaM taTA pApAni suvrata /
mAnasAni sutIkzRAni vAcikAni pitAmaha // LiP_1,15.4 //
kAyikAni sumiSrARi taTA prAsaMgikAni ca /
budDipUrvaM kftAnyeva sahajAgantukAni ca // LiP_1,15.5 //
mAtfdehotTitAnyevaM pitfdehe ca pAtakam /
saMharAmi na saMdehaH sarvaM pAtakajaM viBo // LiP_1,15.6 //
lakzaM japtvA hyaGoreByo brahmahA mucyate praBo /
tadarDaM vAcike vatsa tadarDaM mAnase punaH // LiP_1,15.7 //
caturguRaM budDipUrve kroDAdazwaguRaM smftam /
vIrahA lakzamAtreRa BrURahA kowimaByaset // LiP_1,15.8 //
mAtfhA niyutaM japtvA SuDyate nAtra saMSayaH /
goGnaScEva kftaGnaS ca strIGnaH pApayuto naraH // LiP_1,15.9 //
ayutAGoramaByasya mucyate nAtra saMSayaH /
surApo lakzamAtreRa budDyAbudDyApi vE praBo // LiP_1,15.10 //
mucyate nAtra saMdehas tadarDena ca vAruRIm /
asnAtASI sahasreRa ajapI ca taTA dvijaH // LiP_1,15.11 //
ahutASI sahasreRa adAtA ca viSuDyati /
brAhmaRasvApahartA ca svarRasteyI narADamaH // LiP_1,15.12 //
niyutaM mAnasaM japtvA mucyate nAtra saMSayaH /
gurutalparato vApi mAtfGno vA narADamaH // LiP_1,15.13 //
brahmaGnaS ca japedevaM mAnasaM vE pitAmaha /
saMparkAtpApinAM pApaM tatsamaM pariBAzitam // LiP_1,15.14 //
taTApyayutamAtreRa pAtakAdvE pramucyate /
saMsargAtpAtakI lakzaM japedvE mAnasaM DiyA // LiP_1,15.15 //
upAMSu yaccaturDA vE vAcikaM cAzwaDA japet /
pAtakAdarDameva syAd upapAtakinAM smftam // LiP_1,15.16 //
tadarDaM kevale pApe nAtra kAryA vicAraRA /
brahmahatyA surApAnaM suvarRasteyameva ca // LiP_1,15.17 //
kftvA ca gurutalpaM ca pApakfdbrAhmaRo yadi /
rudragAyatriyA grAhyaM gomUtraM kApilaM dvijAH // LiP_1,15.18 //
ganDadvAreti tasyA vE gomayaM svasTam Aharet /
tejo 'si Suktam ityAjyaM kApilaM saMharedbuDaH // LiP_1,15.19 //
ApyAyasveti ca kzIraM daDikrAvReti cAharet /
gavyaM daDi navaM sAkzAt kApilaM vE pitAmaha // LiP_1,15.20 //
devasya tveti mantreRa saMgrahedvE kuSodakam /
ekasTaM hemapAtre vA kftvAGoreRa rAjate // LiP_1,15.21 //
tAmre vA padmapAtre vA pAlASe vA dale SuBe /
sakUrcaM sarvaratnAQyaM kziptvA tatrEva kAYcanam // LiP_1,15.22 //
japellakzamaGorAKyaM hutvA cEva GftAdiBiH /
Gftena caruRA cEva samidBiS ca tilEs taTA // LiP_1,15.23 //
yavES ca vrIhiBiScEva juhuyAdvE pfTakpfTak /
pratyekaM saptavAraM tu dravyAlABe Gftena tu // LiP_1,15.24 //
hutvAGoreRa deveSaM snAtvAGoreRa vE dvijAH /
azwadroRaGftenEva snApya paScAdviSoDya ca // LiP_1,15.25 //
ahorAtrozitaH snAtaH pibetkUrcaM SivAgrataH /
brAhmaM brahmajapaM kuryAd Acamya ca yaTAviDi // LiP_1,15.26 //
evaM kftvA kftaGno 'pi brahmahA BrURahA taTA /
vIrahA guruGAtI ca mitraviSvAsaGAtakaH // LiP_1,15.27 //
steyI suvarRasteyI ca gurutalparataH sadA /
madyapo vfzalIsaktaH paradAraviDarzakaH // LiP_1,15.28 //
brahmasvahA taTA goGno mAtfhA pitfhA taTA /
devapracyAvakaScEva liNgapraDvaMsakas taTA // LiP_1,15.29 //
taTAnyAni ca pApAni mAnasAni dvijo yadi /
vAcikAni taTAnyAni kAyikAni sahasraSaH // LiP_1,15.30 //
kftvA vimucyate sadyo janmAntaraSatErapi /
etadrahasyaM kaTitam aGoreSaprasaMgataH // LiP_1,15.31 //
tasmAjjapeddvijo nityaM sarvapApaviSudDaye // LiP_1,15.32 //



_______________________________________________________________


LiP, 1, 16

sUta uvAca
aTAnyo brahmaRaH kalpo vartate munipuNgavAH /
viSvarUpa iti KyAto nAmataH paramAdButaH // LiP_1,16.1 //
vinivftte tu saMhAre punaH sfzwe carAcare /
brahmaRaH putrakAmasya DyAyataH paramezWinaH // LiP_1,16.2 //
prAdurBUtA mahAnAdA viSvarUpA sarasvatI /
viSvamAlyAMbaraDarA viSvayajYopavItinI // LiP_1,16.3 //
viSvozRIzA viSvaganDA viSvamAtA mahozWikA /
taTAviDaM sa BagavAn ISAnaM parameSvaram // LiP_1,16.4 //
SudDasPawikasaMkASaM sarvABaraRaBUzitam /
aTa taM manasA DyAtvA yuktAtmA vE pitAmahaH // LiP_1,16.5 //
vavande devamISAnaM sarveSaM sarvagaM praBum /
omISAna namaste 'stu mahAdeva namo 'stu te // LiP_1,16.6 //
namo 'stu sarvavidyAnAm ISAna parameSvara /
namo 'stu sarvaBUtAnAm ISAna vfzavAhana // LiP_1,16.7 //
brahmaRo 'Dipate tuByaM brahmaRe brahmarUpiRe /
namo brahmADipataye SivaM me 'stu sadASiva // LiP_1,16.8 //
oNkAramUrte deveSa sadyojAta namonamaH /
prapadye tvAM prapanno 'smi sadyojAtAya vE namaH // LiP_1,16.9 //
aBave ca Bave tuByaM taTA nAtiBave namaH /
BavodBava BaveSAna mAM Bajasva mahAdyute // LiP_1,16.10 //
vAmadeva namastuByaM jyezWAya varadAya ca /
namo rudrAya kAlAya kalanAya namo namaH // LiP_1,16.11 //
namo vikaraRAyEva kAlavarRAya varRine /
balAya balinAM nityaM sadA vikaraRAya te // LiP_1,16.12 //
balapramaTanAyEva baline brahmarUpiRe /
sarvaBUteSvareSAya BUtAnAM damanAya ca // LiP_1,16.13 //
manonmanAya devAya namastuByaM mahAdyute /
vAmadevAya vAmAya namastuByaM mahAtmane // LiP_1,16.14 //
jyezWAya cEva SrezWAya rudrAya varadAya ca /
kAlahantre namastuByaM namastuByaM mahAtmane // LiP_1,16.15 //
iti stavena deveSaM nanAma vfzaBaDvajam /
yaH paWet sakfdeveha brahmalokaM gamizyati // LiP_1,16.16 //
SrAvayedvA dvijAn SrAdDe sa yAti paramAM gatim /
evaM DyAnagataM tatra praRamantaM pitAmaham // LiP_1,16.17 //
uvAca BagavAnISaH prIto 'haM te kimicCasi /
tatastu praRato BUtvA vAgviSudDaM maheSvaram // LiP_1,16.18 //
uvAca BagavAn rudraM prItaM prItena cetasA /
yadidaM viSvarUpaM te viSvagOH SreyasISvarI // LiP_1,16.19 //
etadveditumicCAmi yaTeyaM parameSvara /
kEzA BagavatI devI catuzpAdA caturmuKI // LiP_1,16.20 //
catuHSfNgI caturvaktrA caturdaMzwrA catuHstanI /
caturhastA caturnetrA viSvarUpA kaTaM smftA // LiP_1,16.21 //
kiMnAmagotrA kasyeyaM kiMvIryA cApi karmataH /
tasya tadvacanaM SrutvA devadevo vfzaDvajaH // LiP_1,16.22 //
prAha devavfzaM brahmA brahmARaM cAtmasaMBavam /
rahasyaM sarvamantrARAM pAvanaM puzwivarDanam // LiP_1,16.23 //
SfRuzvEtatparaM guhyam Adisarge yaTA taTA /
evaM yo vartate kalpo viSvarUpastvasO mataH // LiP_1,16.24 //
brahmasTAnamidaM cApi yatra prAptaM tvayA praBo /
tvattaH parataraM deva vizRunA tatpadaM SuBam // LiP_1,16.25 //
vEkuRWena viSudDena mama vAmANgajena vA /
tadApraBfti kalpaS ca trayastriMSattamo hyayam // LiP_1,16.26 //
SataM SatasahasrARAm atItA ye svayaMBuvaH /
purastAttava deveSa tacCfRuzva mahAmate // LiP_1,16.27 //
Anandastu sa vijYeya Anandatve vyavasTitaH /
mARqavyagotrastapasA mama putratvamAgataH // LiP_1,16.28 //
tvayi yogaM ca sAMKyaM ca tapovidyAviDikriyAH /
ftaM satyaM dayA brahma ahiMsA sanmatiH kzamA // LiP_1,16.29 //
DyAnaM DyeyaM damaH SAntir vidyAvidyA matirDftiH /
kAntirnItiH praTA meDA lajjA dfzwiH sarasvatI // LiP_1,16.30 //
tuzwiH puzwiH kriyA cEva prasAdaS ca pratizWitAH /
dvAtriMSatsuguRA hyezA dvAtriMSAkzarasaMjYayA // LiP_1,16.31 //
prakftirvihitA brahmaMs tvatprasUtirmaheSvarI /
vizRorBagavataScApi taTAnyezAmapi praBo // LiP_1,16.32 //
sEzA BagavatI devI matprasUtiH pratizWitA /
caturmuKI jagadyoniH prakftir gOH pratizWitA // LiP_1,16.33 //
gOrI mAyA ca vidyA ca kfzRA hEmavatIti ca /
praDAnaM prakftiScEva yAmAhustattvacintakAH // LiP_1,16.34 //
ajAmekAM lohitAM SuklakfzRAM viSvaprajAM sfjamAnAM sarUpAm /
ajo 'haM mAM vidDi tAM viSvarUpaM gAyatrIM gAM viSvarUpAM hi budDyA // LiP_1,16.35 //
evamuktvA mahAdevaH sasarja parameSvaraH /
tataS ca pArSvagA devyAH sarvarUpakumArakAH // LiP_1,16.36 //
jawI muRqI SiKaRqI ca arDamuRqaS ca jajYire /
tatastena yaToktena yogena sumahOjasaH // LiP_1,16.37 //
divyavarzasahasrAnte upAsitvA maheSvaram /
DarmopadeSamaKilaM kftvA yogamayaM dfQam // LiP_1,16.38 //
SizwAS ca niyatAtmAnaH pravizwA rudramISvaram // LiP_1,16.39 //



_______________________________________________________________


LiP, 1, 17

sUta uvAca
evaM saMkzepataH proktaH sahyAdInAM samudBavaH /
yaH paWecCfRuyAdvApi SrAvayedvA dvijottamAn // LiP_1,17.1 //
sa yAti brahmasAyujyaM prasAdAtparamezWinaH /

fzaya UcuH
kaTaM liNgamaBUlliNge samaByarcyaH sa SaNkaraH // LiP_1,17.2 //
kiM liNgaM kas taTA liNgI sUta vaktumihArhasi /

romaharzaRa uvAca
evaM devAS ca fzayaH praRipatya pitAmaham // LiP_1,17.3 //
apfcCan BagavaMlliNgaM kaTamAsIditi svayam /
liNge maheSvaro rudraH samaByarcyaH kaTaM tviti // LiP_1,17.4 //
kiM liNgaM kas taTA liNgI so 'pyAha ca pitAmahaH /

pitAmaha uvAca
praDAnaM liNgamAKyAtaM liNgI ca parameSvaraH // LiP_1,17.5 //
rakzArTamaMbuDO mahyaM vizRostvAsIt surottamAH /
vEmAnike gate sarge janalokaM saharziBiH // LiP_1,17.6 //
sTitikAle tadA pUrRe tataH pratyAhfte taTA /
caturyugasahasrAnte satyalokaM gate surAH // LiP_1,17.7 //
vinADipatyaM samatAM gate 'nte brahmaRo mama /
Suzke ca sTAvare sarve tv anAvfzwyA ca sarvaSaH // LiP_1,17.8 //
paSavo mAnuzA vfkzAH piSAcAH piSitASanAH /
ganDarvAdyAH krameREva nirdagDA BAnuBAnuBiH // LiP_1,17.9 //
ekArRave mahAGore tamoBUte samantataH /
suzvApAMBasi yogAtmA nirmalo nirupaplavaH // LiP_1,17.10 //
sahasraSIrzA viSvAtmA sahasrAkzaH sahasrapAt /
sahasrabAhuH sarvajYaH sarvadevaBavodBavaH // LiP_1,17.11 //
hiraRyagarBo rajasA tamasA SaNkaraH svayam /
sattvena sarvago vizRuH sarvAtmatve maheSvaraH // LiP_1,17.12 //
kAlAtmA kAlanABastu SuklaH kfzRastu nirguRaH /
nArAyaRo mahAbAhuH sarvAtmA sadasanmayaH // LiP_1,17.13 //
taTABUtamahaM dfzwvA SayAnaM paNkajekzaRam /
mAyayA mohitastasya tamavocamamarzitaH // LiP_1,17.14 //
kastvaM vadeti hastena samutTApya sanAtanam /
tadA hastaprahAreRa tIvreRa sa dfQena tu // LiP_1,17.15 //
prabudDo 'hIyaSayanAt samAsInaH kzaRaM vaSI /
dadarSa nidrAviklinna- nIrajAmalalocanaH // LiP_1,17.16 //
mAmagre saMsTitaM BAsA- DyAsito BagavAn hariH /
Aha cotTAya BagavAn hasanmAM maDuraM sakft // LiP_1,17.17 //
svAgataMsvAgataM vatsa pitAmaha mahAdyute /
tasya tadvacanaM SrutvA smitapUrvaM surarzaBAH // LiP_1,17.18 //
rajasA badDavEraS ca tamavocaM janArdanam /
BAzase vatsa vatseti sargasaMhArakAraRam // LiP_1,17.19 //
mAm ihAntaHsmitaM kftvA guruH SizyamivAnaGa /
kartAraM jagatAM sAkzAt prakfteS ca pravartakam // LiP_1,17.20 //
sanAtanamajaM vizRuM viriYciM viSvasaMBavam /
viSvAtmAnaM viDAtAraM DAtAraM paNkajekzaRam // LiP_1,17.21 //
kimarTaM BAzase mohAd vaktumarhasi satvaram /
so 'pi mAmAha jagatAM kartAhamiti lokaya // LiP_1,17.22 //
BartA hartA BavAn aNgAd avatIrRo mamAvyayAt /
vismfto 'si jagannATaM nArAyaRamanAmayam // LiP_1,17.23 //
puruzaM paramAtmAnaM puruhUtaM puruzwutam /
vizRumacyutamISAnaM viSvasya praBavodBavam // LiP_1,17.24 //
tavAparADo nAstyatra mama mAyAkftaM tvidam /
SfRu satyaM caturvaktra sarvadeveSvaro hyayam // LiP_1,17.25 //
kartA netA ca hartA ca na mayAsti samo viBuH /
ahameva paraM brahma paraM tattvaM pitAmaha // LiP_1,17.26 //
ahameva paraM jyotiH paramAtmA tvahaM viBuH /
yadyaddfzwaM SrutaM sarvaM jagatyasmiMScarAcaram // LiP_1,17.27 //
tattadvidDi caturvaktra sarvaM manmayamityaTa /
mayA sfzwaM purAvyaktaM caturviMSatikaM svayam // LiP_1,17.28 //
nityAntA hyaRavo badDAH sfzwAH kroDodBavAdayaH /
prasAdAdDi BavAnaRqAny anekAnIha lIlayA // LiP_1,17.29 //
sfzwA budDirmayA tasyAm ahaNkArastriDA tataH /
tanmAtrApaYcakaM tasmAn manaH zazWendriyARi ca // LiP_1,17.30 //
AkASAdIni BUtAni BOtikAni ca lIlayA /
ityuktavati tasmiMS ca mayi cApi vacas taTA // LiP_1,17.31 //
AvayoScABavadyudDaM suGoraM romaharzaRam /
pralayArRavamaDye tu rajasA badDavErayoH // LiP_1,17.32 //
etasminnantare liNgam aBavaccAvayoH puraH /
vivAdaSamanArTaM hi praboDArTaM ca BAsvaram // LiP_1,17.33 //
jvAlAmAlAsahasrAQyaM kAlAnalaSatopamam /
kzayavfdDivinirmuktam AdimaDyAntavarjitam // LiP_1,17.34 //
anOpamyamanirdeSyam avyaktaM viSvasaMBavam /
tasya jvAlAsahasreRa mohito BagavAn hariH // LiP_1,17.35 //
mohitaM prAha mAmatra parIkzAvo 'gnisaMBavam /
aDogamizyAmyanala- staMBasyAnupamasya ca // LiP_1,17.36 //
BavAnUrDvaM prayatnena gantumarhasi satvaram /
evaM vyAhftya viSvAtmA svarUpamakarottadA // LiP_1,17.37 //
vArAhamahamapyASu haMsatvaM prAptavAnsurAH /
tadApraBfti mAmAhurh aMsaM haMso virAqiti // LiP_1,17.38 //
haMsahaMseti yo brUyAn mAM haMsaH sa Bavizyati /
suSveto hyanalAkzaS ca viSvataH pakzasaMyutaH // LiP_1,17.39 //
mano 'nilajavo BUtvA gato 'haM corDvataH surAH /
nArAyaRo 'pi viSvAtmA nIlAYjanacayopamam // LiP_1,17.40 //
daSayojanavistIrRaM SatayojanamAyatam /
meruparvatavarzmARaM gOratIkzRAgradaMzwriRam // LiP_1,17.41 //
kAlAdityasamABAsaM dIrGaGoRaM mahAsvaram /
hrasvapAdaM vicitrANgaM jEtraM dfQam anOpamam // LiP_1,17.42 //
vArAhamasitaM rUpam AsTAya gatavAnaDaH /
evaM varzasahasraM tu tvaranvizRuraDogataH // LiP_1,17.43 //
nApaSyadalpamapyasya mUlaM liNgasya sUkaraH /
tAvatkAlaM gato hyUrDvam ahamapyarisUdanaH // LiP_1,17.44 //
satvaraM sarvayatnena tasyAntaM jYAtumicCayA /
SrAnto hyadfzwvA tasyAntam ahaNkArAdaDogataH // LiP_1,17.45 //
taTEva BagavAn vizRuH SrAntaH saMtrastalocanaH /
sarvadevaBavastUrRam utTitaH saH mahAvapuH // LiP_1,17.46 //
samAgato mayA sArDaM praRipatya mahAmanAH /
mAyayA mohitaH SaMBos tasTO saMvignamAnasaH // LiP_1,17.47 //
pfzWataH pArSvataScEva cAgrataH parameSvaram /
praRipatya mayA sArDaM sasmAra kimidaM tviti // LiP_1,17.48 //
tadA samaBavattatra nAdo vE SabdalakzaRaH /
omomiti suraSrezWAH suvyaktaH plutalakzaRaH // LiP_1,17.49 //
kimidaM tviti saMcintya mayA tizWanmahAsvanam /
liNgasya dakziRe BAge tadApaSyatsanAtanam // LiP_1,17.50 //
AdyavarRamakAraM tu ukAraM cottare tataH /
makAraM maDyataScEva nAdAntaM tasya cOmiti // LiP_1,17.51 //
sUryamaRqalavaddfzwvA varRamAdyaM tu dakziRe /
uttare pAvakapraKyam ukAraM puruzarzaBaH // LiP_1,17.52 //
SItAMSumaRqalapraKyaM makAraM maDyamaM taTA /
tasyopari tadApaSyac CudDasPawikavat praBum // LiP_1,17.53 //
turIyAtItam amftaM nizkalaM nirupaplavam /
nirdvandvaM kevalaM SUnyaM bAhyAByantaravarjitam // LiP_1,17.54 //
sabAhyAByantaraM cEva sabAhyAByantarasTitam /
AdimaDyAntarahitam AnandasyApi kAraRam // LiP_1,17.55 //
mAtrAstisrastvarDamAtraM nAdAKyaM brahmasaMjYitam /
fgyajuHsAmavedA vE mAtrArUpeRa mADavaH // LiP_1,17.56 //
vedaSabdeBya eveSaM viSvAtmAnamacintayat /
tadABavadfzirveda fzeH sAratamaM SuBam // LiP_1,17.57 //
tenEva fziRA vizRur jYAtavAn parameSvaram /

deva uvAca
cintayA rahito rudro vAco yanmanasA saha // LiP_1,17.58 //
aprApya taM nivartante vAcyastvekAkzareRa saH /
ekAkzareRa tadvAcyam ftaM paramakAraRam // LiP_1,17.59 //
satyamAnandamamftaM paraM brahma parAtparam /
ekAkzarAdakArAKyo BagavAnkanakARqajaH // LiP_1,17.60 //
ekAkzarAdukArAKyo hariH paramakAraRam /
ekAkzarAnmakArAKyo BagavAnnIlalohitaH // LiP_1,17.61 //
sargakartA tvakArAKyo hy ukArAKyastu mohakaH /
makArAKyas tayor nityam anugrahakaro 'Bavat // LiP_1,17.62 //
makArAKyo viBurbIjI hy akAro bIjamucyate /
ukArAKyo hariryoniH praDAnapuruzeSvaraH // LiP_1,17.63 //
bIjI ca bIjaM tadyonir nAdAKyaS ca maheSvaraH /
bIjI viBajya cAtmAnaM svecCayA tu vyavasTitaH // LiP_1,17.64 //
asya liNgAdaBUdbIjam akAro bIjinaH praBoH /
ukArayonO nikziptam avarData samantataH // LiP_1,17.65 //
sOvarRamaBavaccARqam AvezwyAdyaM tadakzaram /
anekAbdaM taTA cApsu divyamaRqaM vyavasTitam // LiP_1,17.66 //
tato varzasahasrAnte dviDA kftamajodBavam /
aRqam apsu sTitaM sAkzAd AdyAKyeneSvareRa tu // LiP_1,17.67 //
tasyARqasya SuBaM hEmaM kapAlaM corDvasaMsTitam /
jajYe yaddyOstadaparaM pfTivI paYcalakzaRA // LiP_1,17.68 //
tasmAdaRqodBavo jajYe tv akArAKyaScaturmuKaH /
sa srazwA sarvalokAnAM sa eva triviDaH praBuH // LiP_1,17.69 //
evamomomiti proktam ityAhuryajuzAM varAH /
yajuzAM vacanaM SrutvA fcaH sAmAni sAdaram // LiP_1,17.70 //
evameva hare brahmann ityAhuH SrutayastadA /
tato vijYAya deveSaM yaTAvacCrutisaMBavEH // LiP_1,17.71 //
mantrErmaheSvaraM devaM tuzwAva sumahodayam /
AvayoH stutisaMtuzwo liNge tasminniraYjanaH // LiP_1,17.72 //
divyaM SabdamayaM rUpam AsTAya prahasan sTitaH /
akArastasya mUrDA tu lalAwaM dIrGamucyate // LiP_1,17.73 //
ikAro dakziRaM netram IkAro vAmalocanam /
ukAro dakziRaM Srotram UkAro vAmamucyate // LiP_1,17.74 //
fkAro dakziRaM tasya kapolaM paramezWinaH /
vAmaM kapolam FkAro x X nAsApuwe uBe // LiP_1,17.75 //
ekAram ozWamUrdDvaS ca EkArastvaDaro viBoH /
okAraS ca taTOkAro dantapaNktidvayaM kramAt // LiP_1,17.76 //
amastu tAlunI tasya devadevasya DImataH /
kAdipaYcAkzarARyasya paYca hastAni dakziRe // LiP_1,17.77 //
cAdipaYcAkzarARyevaM paYca hastAni vAmataH /
wAdipaYcAkzaraM pAdas tAdipaYcAkzaraM taTA // LiP_1,17.78 //
pakAramudaraM tasya PakAraH pArSvamucyate /
bakAro vAmapArSvaM vE BakAraM skanDamasya tat // LiP_1,17.79 //
makAraM hfdayaM SaMBor mahAdevasya yoginaH /
yakArAdisakArAntaM viBorvE sapta DAtavaH // LiP_1,17.80 //
hakAra AtmarUpaM vE kzakAraH kroDa ucyate /
taM dfzwvA umayA sArDaM BagavantaM maheSvaram // LiP_1,17.81 //
praRamya BagavAn vizRuH punaScApaSyadUrdDvataH /
oNkArapraBavaM mantraM kalApaYcakasaMyutam // LiP_1,17.82 //
SudDasPawikasaMkASaM suBAzwatriMSadakzaram /
meDAkaram aBUdBUyaH sarvaDarmArTasADakam // LiP_1,17.83 //
gAyatrIpraBavaM mantraM haritaM vaSyakArakam /
caturviMSativarRAQyaM catuzkalamanuttamam // LiP_1,17.84 //
aTarvamasitaM mantraM kalAzwakasamAyutam /
aBicArikamatyarTaM trayastriMSacCuBAkzaram // LiP_1,17.85 //
yajurvedasamAyuktaM paYcatriMSacCuBAkzaram /
kalAzwakasamAyuktaM suSvetaM SAntikaM taTA // LiP_1,17.86 //
trayodaSakalAyuktaM bAlAdyEH saha lohitam /
sAmodBavaM jagatyAdyaM vfdDisaMhArakAraRam // LiP_1,17.87 //
varRAH zaqaDikAH zazwir asya mantravarasya tu /
paYca mantrAMs taTA labDvA jajApa BagavAn hariH // LiP_1,17.88 //
aTa dfzwvA kalAvarRam fgyajuHsAmarUpiRam /
ISAnamISamukuwaM puruzAsyaM purAtanam // LiP_1,17.89 //
aGorahfdayaM hfdyaM vAmaguhyaM sadASivam /
sadyaH pAdaM mahAdevaM mahABogIndraBUzaRam // LiP_1,17.90 //
viSvataH pAdavadanaM viSvato 'kzikaraM Sivam /
brahmaRo 'DipatiM sarga- sTitisaMhArakAraRam // LiP_1,17.91 //
tuzwAva punarizwABir vAgBir varadamISvaram // LiP_1,17.92 //



_______________________________________________________________

LiP, 1, 18

vizRur uvAca
ekAkzarAya rudrAya akArAyAtmarUpiRe /
ukArAyAdidevAya vidyAdehAya vE namaH // LiP_1,18.1 //
tftIyAya makArAya SivAya paramAtmane /
sUryAgnisomavarRAya yajamAnAya vE namaH // LiP_1,18.2 //
agnaye rudrarUpAya rudrARAM pataye namaH /
SivAya SivamantrAya sadyojAtAya veDase // LiP_1,18.3 //
vAmAya vAmadevAya varadAyAmftAya te /
aGorAyAtiGorAya sadyojAtAya raMhase // LiP_1,18.4 //
ISAnAya SmaSAnAya ativegAya vegine /
namo 'stu SrutipAdAya UrDvaliNgAya liNgine // LiP_1,18.5 //
hemaliNgAya hemAya vAriliNgAya cAMBase /
SivAya SivaliNgAya vyApine vyomavyApine // LiP_1,18.6 //
vAyave vAyuvegAya namaste vAyuvyApine /
tejase tejasAM Bartre namastejo 'DivyApine // LiP_1,18.7 //
jalAya jalaBUtAya namaste jalavyApine /
pfTivyE cAntarikzAya pfTivIvyApine namaH // LiP_1,18.8 //
SabdasparSasvarUpAya rasaganDAya ganDine /
gaRADipataye tuByaM guhyAdguhyatamAya te // LiP_1,18.9 //
anantAya virUpAya anantAnAmayAya ca /
SASvatAya varizWAya vArigarBAya yogine // LiP_1,18.10 //
saMsTitAyAmBasAM maDye AvayormaDyavarcase /
goptre hartre sadA kartre niDanAyeSvarAya ca // LiP_1,18.11 //
acetanAya cintyAya cetanAyAsahAriRe /
arUpAya surUpAya anaNgAyANgahAriRe // LiP_1,18.12 //
BasmadigDaSarIrAya BAnusomAgnihetave /
SvetAya SvetavarRAya tuhinAdricarAya ca // LiP_1,18.13 //
suSvetAya suvaktrAya namaH SvetaSiKAya ca /
SvetAsyAya mahAsyAya namaste Svetalohita // LiP_1,18.14 //
sutArAya viSizwAya namo dunduBine hara /
SatarUpavirUpAya namaH ketumate sadA // LiP_1,18.15 //
fdDiSokaviSokAya pinAkAya kapardine /
vipASAya supASAya namaste pASanASine // LiP_1,18.16 //
suhotrAya havizyAya subrahmaRyAya sUriRe /
sumuKAya suvaktrAya durdamAya damAya ca // LiP_1,18.17 //
kaNkAya kaNkarUpAya kaNkaRIkftapannaga /
sanakAya namastuByaM sanAtana sanandana // LiP_1,18.18 //
sanatkumArasAraNgam AraRAya mahAtmane /
lokAkziRe triDAmAya namo virajase sadA // LiP_1,18.19 //
SaNKapAlAya SaNKAya rajase tamase namaH /
sArasvatAya meGAya meGavAhana te namaH // LiP_1,18.20 //
suvAhAya vivAhAya vivAdavaradAya ca /
namaH SivAya rudrAya praDAnAya namonamaH // LiP_1,18.21 //
triguRAya namastuByaM caturvyUhAtmane namaH /
saMsArAya namastuByaM namaH saMsArahetave // LiP_1,18.22 //
mokzAya mokzarUpAya mokzakartre namonamaH /
Atmane fzaye tuByaM svAmine vizRave namaH // LiP_1,18.23 //
namo Bagavate tuByaM nAgAnAM pataye namaH /
oNkArAya namastuByaM sarvajYAya namo namaH // LiP_1,18.24 //
sarvAya ca namastuByaM namo nArAyaRAya ca /
namo hiraRyagarBAya AdidevAya te namaH // LiP_1,18.25 //
namo 'stvajAya pataye prajAnAM vyUhahetave /
mahAdevAya devAnAm ISvarAya namo namaH // LiP_1,18.26 //
SarvAya ca namastuByaM satyAya SamanAya ca /
brahmaRe cEva BUtAnAM sarvajYAya namo namaH // LiP_1,18.27 //
mahAtmane namastuByaM prajYArUpAya vE namaH /
citaye citirUpAya smftirUpAya vE namaH // LiP_1,18.28 //
jYAnAya jYAnagamyAya namaste saMvide sadA /
SiKarAya namastuByaM nIlakaRWAya vE namaH // LiP_1,18.29 //
arDanArISarIrAya avyaktAya namonamaH /
ekAdaSaviBedAya sTARave te namaH sadA // LiP_1,18.30 //
namaH somAya sUryAya BavAya BavahAriRe /
yaSaskarAya devAya SaNkarAyeSvarAya ca // LiP_1,18.31 //
namo 'MbikADipataye umAyAH pataye namaH /
hiraRyabAhave tuByaM namaste hemaretase // LiP_1,18.32 //
nIlakeSAya vittAya SitikaRWAya vE namaH /
kapardine namastuByaM nAgANgABaraRAya ca // LiP_1,18.33 //
vfzArUQAya sarvasya hartre kartre namonamaH /
vIrarAmAtirAmAya rAmanATAya te viBo // LiP_1,18.34 //
namo rAjADirAjAya rAjYAmaDigatAya te /
namaH pAlADipataye pAlASAkfntate namaH // LiP_1,18.35 //
namaH keyUraBUzAya gopate te namonamaH /
namaH SrIkaRWanATAya namo likucapARaye // LiP_1,18.36 //
BuvaneSAya devAya vedaSAstra namo 'stu te /
sAraNgAya namastuByaM rAjahaMsAya te namaH // LiP_1,18.37 //
kanakANgadahArAya namaH sarpopavItine /
sarpakuRqalamAlAya kawisUtrIkftAhine // LiP_1,18.38 //
vedagarBAya garBAya viSvagarBAya te Siva /

brahmovAca
virarAmeti saMstutvA brahmaRA sahito hariH // LiP_1,18.39 //
etatstotravaraM puRyaM sarvapApapraRASanam /
yaH paWecCrAvayedvApi brAhmaRAn vedapAragAn // LiP_1,18.40 //
sa yAti brahmaRo loke pApakarmarato 'pi vE /
tasmAjjapetpaWennityaM SrAvayedbrAhmaRAYCuBAn // LiP_1,18.41 //
sarvapApaviSudDyarTaM vizRunA pariBAzitam // LiP_1,18.42 //



_______________________________________________________________


LiP, 1, 19

sUta uvAca
aTovAca mahAdevaH prIto 'haM surasattamO /
paSyatAM mAM mahAdevaM BayaM sarvaM vimucyatAm // LiP_1,19.1 //
yuvAM prasUtO gAtrAByAM mama pUrvaM mahAbalO /
ayaM me dakziRe pArSve brahmA lokapitAmahaH // LiP_1,19.2 //
vAme pArSve ca me vizRur viSvAtmA hfdayodBavaH /
prIto 'haM yuvayoH samyag varaM dadmi yaTepsitam // LiP_1,19.3 //
evamuktvA tu taM vizRuM karAByAM parameSvaraH /
pasparSa suBagAByAM tu kfpayA tu kfpAniDiH // LiP_1,19.4 //
tataH prahfzwamanasA praRipatya maheSvaram /
prAha nArAyaRo nATaM liNgasTaM liNgavarjitam // LiP_1,19.5 //
yadi prItiH samutpannA yadi deyo varaS ca nO /
BaktirBavatu nO nityaM tvayi cAvyaBicAriRI // LiP_1,19.6 //
devaH pradattavAn devAH svAtmanyavyaBicAriRIm /
brahmaRe vizRave cEva SradDAM SItAMSuBUzaRaH // LiP_1,19.7 //
jAnuByAmavanIM gatvA punarnArAyaRaH svayam /
praRipatya ca viSveSaM prAha mandataraM vaSI // LiP_1,19.8 //
AvayordevadeveSa vivAdamatiSoBanam /
ihAgato BavAn yasmAd vivAdaSamanAya nO // LiP_1,19.9 //
tasya tadvacanaM SrutvA punaH prAha haro harim /
praRipatya sTitaM mUrDnA kftAYjalipuwaM smayan // LiP_1,19.10 //

SrImahAdeva uvAca
pralayasTitisargARAM kartA tvaM DaraRIpate /
vatsa vatsa hare vizRo pAlayEtaccarAcaram // LiP_1,19.11 //
triDA Binno hyahaM vizRo brahmavizRuBavAKyayA /
sargarakzAlayaguREr nizkalaH parameSvaraH // LiP_1,19.12 //
saMmohaM tyaja Bo vizRo pAlayEnaM pitAmaham /
pAdme Bavizyati sutaH kalpe tava pitAmahaH // LiP_1,19.13 //
tadA drakzyasi mAM cEvaM so 'pi drakzyati padmajaH /
evamuktvA sa BagavAMs tatrEvAntaraDIyata // LiP_1,19.14 //
tadApraBfti lokezu liNgArcA supratizWitA /
liNgavedI mahAdevI liNgaM sAkzAnmaheSvaraH // LiP_1,19.15 //
layanAlliNgamityuktaM tatrEva niKilaM surAH /
yastu lENgaM paWennityam AKyAnaM liNgasanniDO // LiP_1,19.16 //
sa yAti SivatAM vipro nAtra kAryA vicAraRA // LiP_1,19.17 //



_______________________________________________________________


LiP, 1, 20

fzaya UcuH
kaTaM pAdme purA kalpe brahmA padmodBavo 'Bavat /
BavaM ca dfzwavAMstena brahmaRA puruzottamaH // LiP_1,20.1 //
etatsarvaM viSezeRa sAMprataM vaktumarhasi /

sUta uvAca
AsIdekArRavaM Goram aviBAgaM tamomayam // LiP_1,20.2 //
maDye cEkArRave tasmin SaNKacakragadADaraH /
jImUtABo 'mbujAkzaS ca kirIwI SrIpatirhariH // LiP_1,20.3 //
nArAyaRamuKodgIrRa- sarvAtmA puruzottamaH /
azwabAhurmahAvakzA lokAnAM yonirucyate // LiP_1,20.4 //
kimapyacintyaM yogAtmA yogamAsTAya yogavit /
PaRAsahasrakalitaM tamapratimavarcasam // LiP_1,20.5 //
mahABogapaterBogaM sADvAstIrya mahocCrayam /
tasminmahati paryaNke Sete cEkArRave praBuH // LiP_1,20.6 //
evaM tatra SayAnena vizRunA praBavizRunA /
AtmArAmeRa krIqArTaM lIlayAklizwakarmaRA // LiP_1,20.7 //
SatayojanavistIrRaM taruRAdityasanniBam /
vajradaRqaM mahotseDaM nAByAM sfzwaM tu puzkaram // LiP_1,20.8 //
tasyEvaM krIqamAnasya samIpaM devamIQuzaH /
hemagarBARqajo brahmA rukmavarRo hyatIndriyaH // LiP_1,20.9 //
caturvaktro viSAlAkzaH samAgamya yadfcCayA /
SriyA yuktena divyena suSuBena suganDinA // LiP_1,20.10 //
krIqamAnaM ca padmena dfzwvA brahmA SuBekzaRam /
savismayamaTAgamya sOmyasampannayA girA // LiP_1,20.11 //
provAca ko BavAYCete hy ASrito maDyamamBasAm /
aTa tasyAcyutaH SrutvA brahmaRastu SuBaM vacaH // LiP_1,20.12 //
udatizWata paryaNkAd vismayotPullalocanaH /
pratyuvAcottaraM cEva kalpe kalpe pratiSrayaH // LiP_1,20.13 //
kartavyaM ca kftaM cEva kriyate yacca kiMcana /
dyOrantarikzaM BUScEva paraM padamahaM BuvaH // LiP_1,20.14 //
tamevamuktvA BagavAn vizRuH punaraTAbravIt /
kastvaM Kalu samAyAtaH samIpaM BagavAnkutaH // LiP_1,20.15 //
kva vA BUyaS ca gantavyaM kaS ca vA te pratiSrayaH /
ko BavAn viSvamUrtirvE kartavyaM kiM ca te mayA // LiP_1,20.16 //
evaM bruvantaM vEkuRWaM pratyuvAca pitAmahaH /
mAyayA mohitaH SaMBor avijYAya janArdanam // LiP_1,20.17 //
mAyayA mohitaM devam avijYAtaM mahAtmanaH /
yaTA BavAMstaTEvAham AdikartA prajApatiH // LiP_1,20.18 //
savismayaM vacaH SrutvA brahmaRo lokatantriRaH /
anujYAtaS ca te nATa vEkuRWo viSvasaMBavaH // LiP_1,20.19 //
kOtUhalAnmahAyogI pravizwo brahmaRo muKam /
imAnazwAdaSa dvIpAn sasamudrAn saparvatAn // LiP_1,20.20 //
praviSya sumahAtejAS cAturvarRyasamAkulAn /
brahmaRastamBaparyantaM saptalokAn sanAtanAn // LiP_1,20.21 //
brahmaRastUdare dfzwvA sarvAnvizRurmahABujaH /
aho 'sya tapaso vIryam ityuktvA ca punaH punaH // LiP_1,20.22 //
awitvA viviDAMllokAn vizRurnAnAviDASrayAn /
tato varzasahasrAnte nAntaM hi dadfSe yadA // LiP_1,20.23 //
tadAsya vaktrAnnizkramya pannagendraniketanaH /
nArAyaRo jagadDAtA pitAmahamaTAbravIt // LiP_1,20.24 //
BagavAnAdiraNkaS ca maDyaM kAlo diSo naBaH /
nAhamantaM prapaSyAmi udarasya tavAnaGa // LiP_1,20.25 //
evamuktvAbravIdBUyaH pitAmahamidaM hariH /
BagavAnevamevAhaM SASvataM hi mamodaram // LiP_1,20.26 //
praviSya lokAn paSyEtAn anOpamyAnsurottama /
tataH prAhlAdinIM vARIM SrutvA tasyABinandya ca // LiP_1,20.27 //
SrIpaterudaraM BUyaH praviveSa pitAmahaH /
tAneva lokAn garBasTAn apaSyat satyavikramaH // LiP_1,20.28 //
paryawitvA tu devasya dadfSe 'ntaM na vE hareH /
jYAtvA gatiM tasya pitAmahasya dvArARi sarvARi piDAya vizRuH /
viBurmanaH kartumiyeza cASu suKaM prasupto 'hamiti pracintya // LiP_1,20.29 //
tato dvArARi sarvARi pihitAni samIkzya vE /
sUkzmaM kftvAtmano rUpaM nAByAM dvAramavindata // LiP_1,20.30 //
padmasUtrAnusAreRa cAnvapaSyatpitAmahaH /
ujjahArAtmano rUpaM puzkarAccaturAnanaH // LiP_1,20.31 //
virarAjAravindasTaH padmagarBasamadyutiH /
brahmA svayaMBUrBagavAY jagadyoniH pitAmahaH // LiP_1,20.32 //
etasminnantare tAByAm ekEkasya tu kftsnaSaH /
vartamAne tu saMGarze maDye tasyArRavasya tu // LiP_1,20.33 //
kuto 'pyaparimeyAtmA BUtAnAM praBurISvaraH /
SUlapARirmahAdevo hemavIrAMbaracCadaH // LiP_1,20.34 //
agacCadyatra so 'nanto nAgaBogapatir hariH /
SIGraM vikramatastasya padByAm AkrAntapIqitAH // LiP_1,20.35 //
udBUtAstUrRamAkASe pfTulAstoyabindavaH /
atyuzRaScAtiSItaS ca vAyustatra vavO punaH // LiP_1,20.36 //
taddfzwvA mahadAScaryaM brahmA vizRumaBAzata /
abbindavaS ca SItozRAH kampayantyaMbujaM BfSam // LiP_1,20.37 //
etanme saMSayaM brUhi kiM vA tvanyaccikIrzasi /
etadevaMviDaM vAkyaM pitAmahamuKodgatam // LiP_1,20.38 //
SrutvApratimakarmA hi BagavAnasurAntakft /
kiM nu Kalvatra me nAByAM BUtamanyatkftAlayam // LiP_1,20.39 //
vadati priyamatyarTaM manyuScAsya mayA kftaH /
ityevaM manasA DyAtvA pratyuvAcedamuttaram // LiP_1,20.40 //
kimatra BagavAnadya puzkare jAtasaMBramaH /
kiM mayA ca kftaM deva yanmAM priyamanuttamam // LiP_1,20.41 //
BAzase puruzaSrezWa kimarTaM brUhi tattvataH /
evaM bruvARaM deveSaM lokayAtrAnugaM tataH // LiP_1,20.42 //
pratyuvAcAmbujABAkzaM brahmA vedaniDiH praBuH /
yo 'sO tavodaraM pUrvaM pravizwo 'haM tvadicCayA // LiP_1,20.43 //
yaTA mamodare lokAH sarve dfzwAstvayA praBo /
taTEva dfzwAH kArtsnyena mayA lokAstavodare // LiP_1,20.44 //
tato varzasahasrAttu upAvfttasya me 'naGa /
tvayA matsaraBAvena mAM vaSIkartumicCatA // LiP_1,20.45 //
ASu dvArARi sarvARi pihitAni samantataH /
tato mayA mahABAga saMcintya svena tejasA // LiP_1,20.46 //
labDo nABipradeSena padmasUtrAdvinirgamaH /
mA BUtte manaso 'lpo 'pi vyAGAto 'yaM kaTaMcana // LiP_1,20.47 //
ityezAnugatirvizRo kAryARAm OpasarpiRI /
yanmayAnantaraM kAryaM brUhi kiM karavARyaham // LiP_1,20.48 //
tataH paramameyAtmA hiraRyakaSipo ripuH /
anavadyAM priyAmizwAM SivAM vARIM pitAmahAt // LiP_1,20.49 //
SrutvA vigatamAtsaryaM vAkyamasmE dadO hariH /
na hyevamIdfSaM kAryaM mayADyavasitaM tava // LiP_1,20.50 //
tvAM boDayitukAmena krIqApUrvaM yadfcCayA /
ASu dvArARi sarvARi GAwitAni mayAtmanaH // LiP_1,20.51 //
na te 'nyaTAvagantavyaM mAnyaH pUjyaS ca me BavAn /
sarvaM marzaya kalyARa yanmayApakftaM tava // LiP_1,20.52 //
asmAn mayohyamAnastvaM padmAdavatara praBo /
nAhaM BavantaM Saknomi soQuM tejomayaM gurum // LiP_1,20.53 //
sa hovAca varaM brUhi padmAdavatara praBo /
putro Bava mamAriGna mudaM prApsyasi SoBanAm // LiP_1,20.54 //
sadBAvavacanaM brUhi padmAdavatara praBo /
sa tvaM ca no mahAyogI tvamIqyaH praRavAtmakaH // LiP_1,20.55 //
adyapraBfti sarveSaH SvetozRIzaviBUzitaH /
padmayoniriti hyevaM KyAto nAmnA Bavizyasi // LiP_1,20.56 //
putro me tvaM Bava brahman saptalokADipaH praBo /
tataH sa BagavAndevo varaM dattvA kirIwine // LiP_1,20.57 //
evaM Bavatu cetyuktvA prItAtmA gatamatsaraH /
pratyAsannam aTAyAntaM bAlArkABaM mahAnanam // LiP_1,20.58 //
BavamatyadButaM dfzwvA nArAyaRamaTAbravIt /
aprameyo mahAvaktro daMzwrI DvastaSiroruhaH // LiP_1,20.59 //
daSabAhustriSUlANko nayanErviSvataH sTitaH /
lokapraBuH svayaM sAkzAd vikfto muYjameKalI // LiP_1,20.60 //
meRQreRorDvena mahatA nardamAno 'tiBEravam /
kaH Kalveza pumAn vizRo tejorASir mahAdyutiH // LiP_1,20.61 //
vyApya sarvA diSo dyAM ca ita evABivartate /
tenEvamukto BagavAn vizRurbrahmARamabravIt // LiP_1,20.62 //
padByAM talanipAtena yasya vikramato 'rRave /
vegena mahatAkASe 'pyutTitAS ca jalaSayAH // LiP_1,20.63 //
sTUlAdBir viSvato 'tyarTaM sicyase padmasaMBava /
GrARajena ca vAtena kampyamAnaM tvayA saha // LiP_1,20.64 //
doDUyate mahApadmaM svacCandaM mama nABijam /
samAgato BavAnISo hy anAdiScAntakftpraBuH // LiP_1,20.65 //
BavAnahaM ca stotreRa upatizWAva goDvajam /
tataH krudDo 'mbujABAkzaM brahmA provAca keSavam // LiP_1,20.66 //
BavAnna nUnamAtmAnaM vetti lokapraBuM viBum /
brahmARaM lokakartAraM mAM na vetsi sanAtanam // LiP_1,20.67 //
ko hyasO SaNkaro nAma Avayorvyatiricyate /
tasya tatkroDajaM vAkyaM SrutvA hariraBAzata // LiP_1,20.68 //
mA mEvaM vada kalyARa parivAdaM mahAtmanaH /
mahAyogenDano Darmo durADarzo varapradaH // LiP_1,20.69 //
heturasyATa jagataH purARapuruzo 'vyayaH /
bIjI Kalveza bIjAnAM jyotirekaH prakASate // LiP_1,20.70 //
bAlakrIqanakErdevaH krIqate SaNkaraH svayam /
praDAnamavyayo yonir avyaktaM prakftistamaH // LiP_1,20.71 //
mama cEtAni nAmAni nityaM prasavaDarmiRaH /
yaH kaH sa iti duHKArtEr dfSyate yatiBiH SivaH // LiP_1,20.72 //
eza bIjI BavAnbIjam ahaM yoniH sanAtanaH /
sa evamukto viSvAtmA brahmA vizRumapfcCata // LiP_1,20.73 //
BavAn yonirahaM bIjaM kaTaM bIjI maheSvaraH /
etanme sUkzmamavyaktaM saMSayaM Cettumarhasi // LiP_1,20.74 //
jYAtvA ca viviDotpattiM brahmaRo lokatantriRaH /
imaM paramasAdfSyaM praSnam aByavadadDariH // LiP_1,20.75 //
asmAnmahattaraM BUtaM guhyamanyanna vidyate /
mahataH paramaM DAma Sivam aDyAtminAM padam // LiP_1,20.76 //
dviviDaM cEvamAtmAnaM praviBajya vyavasTitaH /
nizkalastatra yo 'vyaktaH sakalaS ca maheSvaraH // LiP_1,20.77 //
yasya mAyAviDijYasya agamyagahanasya ca /
purA liNgodBavaM bIjaM praTamaM tvAdisargikam // LiP_1,20.78 //
mama yonO samAyuktaM tadbIjaM kAlaparyayAt /
hiraRmayamakUpAre yonyAmaRqamajAyata // LiP_1,20.79 //
SatAni daSa varzARAm aRqam apsu pratizWitam /
ante varzasahasrasya vAyunA taddviDA kftam // LiP_1,20.80 //
kapAlamekaM dyOrjajYe kapAlamaparaM kzitiH /
ulbaM tasya mahotseDo yo 'sO kanakaparvataH // LiP_1,20.81 //
tataS ca pratisaMDyAtmA devadevo varaH praBuH /
hiraRyagarBo BagavAMs tv aBijajYe caturmuKaH // LiP_1,20.82 //
A tArArkendunakzatraM SUnyaM lokamavekzya ca /
ko 'hamityapi ca DyAte kumArAste 'BavaMstadA // LiP_1,20.83 //
priyadarSanAstu yatayo yatInAM pUrvajAs tava /
BUyo varzasahasrAnte tata evAtmajAstava // LiP_1,20.84 //
BuvanAnalasaMkASAH padmapatrAyatekzaRAH /
SrImAnsanatkumAraS ca fBuScEvorDvaretasO // LiP_1,20.85 //
sanakaH sanAtanaScEva taTEva ca sanandanaH /
utpannAH samakAlaM te budDyAtIndriyadarSanAH // LiP_1,20.86 //
utpannAH pratiBAtmAno jagatAM sTitihetavaH /
nArapsyante ca karmARi tApatrayavivarjitAH // LiP_1,20.87 //
alpasOKyaM bahukleSaM jarASokasamanvitam /
jIvanaM maraRaM cEva saMBavaS ca punaH punaH // LiP_1,20.88 //
alpaBUtaM suKaM svarge duHKAni narake taTA /
viditvA cAgamaM sarvam avaSyaM BavitavyatAm // LiP_1,20.89 //
fBuM sanatkumAraM ca dfzwvA tava vaSe sTitO /
trayastu trIn guRAn hitvA cAtmajAH sanakAdayaH // LiP_1,20.90 //
vavartena tu jYAnena pravfttAste mahOjasaH /
tatastezu pravfttezu sanakAdizu vE trizu // LiP_1,20.91 //
Bavizyasi vimUQastvaM mAyayA SaNkarasya tu /
evaM kalpe tu vEvftte saMjYA naSyati te 'naGa // LiP_1,20.92 //
kalpe SezARi BUtAni sUkzmARi pArTivAni ca /
sarvezAM hyESvarI mAyA jAgftiH samudAhftA // LiP_1,20.93 //
yaTEza parvato merur devaloko hyudAhftaH /
tasya cedaM hi mAhAtmyaM vidDi devavarasya ha // LiP_1,20.94 //
jYAtvA ceSvarasadBAvaM jYAtvA mAmaMbujekzaRam /
mahAdevaM mahABUtaM BUtAnAM varadaM praBum // LiP_1,20.95 //
praRavenATa sAmnA tu namaskftya jagadgurum /
tvAM ca mAM cEva saMkrudDo niHSvAsAnnirdahedayam // LiP_1,20.96 //
evaM jYAtvA mahAyogam aByuttizWanmahAbalam /
ahaM tvAmagrataH kftvA stozyAmyanalasapraBam // LiP_1,20.97 //


_______________________________________________________________


LiP, 1, 21

sUta uvAca
brahmARamagrataH kftvA tataH sa garuqaDvajaH /
atItES ca BavizyES ca vartamAnEstaTEva ca // LiP_1,21.1 //
nAmaBiSCAndasEScEva idaM stotramudIrayat /

vizRuruvAca
namastuByaM Bagavate suvratAnantatejase // LiP_1,21.2 //
namaH kzetrADipataye bIjine SUline namaH /
sumeQrAyArcyameQrAya daRqine rUkzaretase // LiP_1,21.3 //
namo jyezWAya SrezWAya pUrvAya praTamAya ca /
namo mAnyAya pUjyAya sadyojAtAya vE namaH // LiP_1,21.4 //
gahvarAya GaweSAya vyomacIrAMbarAya ca /
namaste hyasmadAdInAM BUtAnAM praBave namaH // LiP_1,21.5 //
vedAnAM praBave cEva smftInAM praBave namaH /
praBave karmadAnAnAM dravyARAM praBave namaH // LiP_1,21.6 //
namo yogasya praBave sAMKyasya praBave namaH /
namo DruvanibadDAnAm fzIRAM praBave namaH // LiP_1,21.7 //
fkzARAM praBave tuByaM grahARAM praBave namaH /
vEdyutASanimeGAnAM garjitapraBave namaH // LiP_1,21.8 //
mahodaDInAM praBave dvIpAnAM praBave namaH /
adrIRAM praBave cEva varzARAM praBave namaH // LiP_1,21.9 //
namo nadInAM praBave nadAnAM praBave namaH /
mahOzaDInAM praBave vfkzARAM praBave namaH // LiP_1,21.10 //
DarmavfkzAya DarmAya sTitInAM praBave namaH /
praBave ca parArDasya parasya praBave namaH // LiP_1,21.11 //
namo rasAnAM praBave ratnAnAM praBave namaH /
kzaRAnAM praBave cEva lavAnAM praBave namaH // LiP_1,21.12 //
ahorAtrArDamAsAnAM mAsAnAM praBave namaH /
ftUnAM praBave tuByaM saMKyAyAH praBave namaH // LiP_1,21.13 //
praBave cAparArDasya parArDapraBave namaH /
namaH purARapraBave sargARAM praBave namaH // LiP_1,21.14 //
manvantarARAM praBave yogasya praBave namaH /
caturviDasya sargasya praBave 'nantacakzuze // LiP_1,21.15 //
kalpodayanibanDAnAM vAtAnAM praBave namaH /
namo viSvasya praBave brahmADipataye namaH // LiP_1,21.16 //
vidyAnAM praBave cEva vidyADipataye namaH /
namo vratADipataye vratAnAM praBave namaH // LiP_1,21.17 //
mantrARAM praBave tuByaM mantrADipataye namaH /
pitFRAM pataye cEva paSUnAM pataye namaH // LiP_1,21.18 //
vAgvfzAya namastuByaM purARavfzaBAya ca /
namaH paSUnAM pataye govfzendraDvajAya ca // LiP_1,21.19 //
prajApatInAM pataye sidDInAM pataye namaH /
dEtyadAnavasaMGAnAM rakzasAM pataye namaH // LiP_1,21.20 //
ganDarvARAM ca pataye yakzARAM pataye namaH /
garuqoragasarpARAM pakziRAM pataye namaH // LiP_1,21.21 //
sarvaguhyapiSAcAnAM guhyADipataye namaH /
gokarRAya ca goptre ca SaNkukarRAya vE namaH // LiP_1,21.22 //
varAhAyAprameyAya fkzAya virajAya ca /
namaH surARAM pataye gaRAnAM pataye namaH // LiP_1,21.23 //
aMBasAM pataye cEva ojasAM pataye namaH /
namo 'stu lakzmIpataye SrIpAya kzitipAya ca // LiP_1,21.24 //
balAbalasamUhAya akzoByakzoBaRAya ca /
dIptaSfNgEkaSfNgAya vfzaBAya kakudmine // LiP_1,21.25 //
namaH sTEryAya vapuze tejasAnuvratAya ca /
atItAya BavizyAya vartamAnAya vE namaH // LiP_1,21.26 //
suvarcase ca vIryAya SUrAya hyajitAya ca /
varadAya vareRyAya puruzAya mahAtmane // LiP_1,21.27 //
namo BUtAya BavyAya mahate praBavAya ca /
janAya ca namastuByaM tapase varadAya ca // LiP_1,21.28 //
aRave mahate cEva namaH sarvagatAya ca /
namo banDAya mokzAya svargAya narakAya ca // LiP_1,21.29 //
namo BavAya devAya ijyAya yAjakAya ca /
pratyudIrRAya dIptAya tattvAyAtiguRAya ca // LiP_1,21.30 //
namaH pASAya SastrAya namastvABaraRAya ca /
hutAya upahUtAya prahutaprASitAya ca // LiP_1,21.31 //
namo 'stvizwAya pUrtAya agnizwomadvijAya ca /
sadasyAya namaScEva dakziRAvaBfTAya ca // LiP_1,21.32 //
ahiMsAyApraloBAya paSumantrOzaDAya ca /
namaH puzwipradAnAya suSIlAya suSIline // LiP_1,21.33 //
atItAya BavizyAya vartamAnAya te namaH /
suvarcase ca vIryAya SUrAya hyajitAya ca // LiP_1,21.34 //
varadAya vareRyAya puruzAya mahAtmane /
namo BUtAya BavyAya mahate cABayAya ca // LiP_1,21.35 //
jarAsidDa namastuByam ayase varadAya ca /
aDare mahate cEva namaH sastupatAya ca // LiP_1,21.36 //
namaScendriyapatrARAM lelihAnAya sragviRe /
viSvAya viSvarUpAya viSvataH Sirase namaH // LiP_1,21.37 //
sarvataH pARipAdAya rudrAyApratimAya ca /
namo havyAya kavyAya havyavAhAya vE namaH // LiP_1,21.38 //
namaH sidDAya meDyAya izwAyejyAparAya ca /
suvIrAya suGorAya akzoByakzoBaRAya ca // LiP_1,21.39 //
suprajAya sumeDAya dIptAya BAskarAya ca /
namo budDAya SudDAya vistftAya matAya ca // LiP_1,21.40 //
namaH sTUlAya sUkzmAya dfSyAdfSyAya sarvaSaH /
varzate jvalate cEva vAyave SiSirAya ca // LiP_1,21.41 //
namaste vakrakeSAya UruvakzaHSiKAya ca /
namo namaH suvarRAya tapanIyaniBAya ca // LiP_1,21.42 //
virUpAkzAya liNgAya piNgalAya mahOjase /
vfzwiGnAya namaScEva namaH sOmyekzaRAya ca // LiP_1,21.43 //
namo DUmrAya SvetAya kfzRAya lohitAya ca /
piSitAya piSaNgAya pItAya ca nizaNgiRe // LiP_1,21.44 //
namaste saviSezAya nirviSezAya vE namaH /
nama IjyAya pUjyAya upajIvyAya vE namaH // LiP_1,21.45 //
namaH kzemyAya vfdDAya vatsalAya namonamaH /
namo BUtAya satyAya satyAsatyAya vE namaH // LiP_1,21.46 //
namo vE padmavarRAya mftyuGnAya ca mftyave /
namo gOrAya SyAmAya kadrave lohitAya ca // LiP_1,21.47 //
mahAsaMDyABravarRAya cArudIptAya dIkziRe /
namaH kamalahastAya digvAsAya kapardine // LiP_1,21.48 //
apramARAya sarvAya avyayAyAmarAya ca /
namo rUpAya ganDAya SASvatAyAkzatAya ca // LiP_1,21.49 //
purastAdbfMhate cEva viBrAntAya kftAya ca /
durgamAya maheSAya kroDAya kapilAya ca // LiP_1,21.50 //
tarkyAtarkyaSarIrAya baline raMhasAya ca /
sikatyAya pravAhyAya sTitAya prasftAya ca // LiP_1,21.51 //
sumeDase kulAlAya namaste SaSiKaRqine /
citrAya citravezAya citravarRAya meDase // LiP_1,21.52 //
cekitAnAya tuzwAya namaste nihitAya ca /
namaH kzAntAya dAntAya vajrasaMhananAya ca // LiP_1,21.53 //
rakzoGnAya vizaGnAya SitikaRWorDvamanyave // LiP_1,21.54 //
lelihAya kftAntAya tigmAyuDaDarAya ca // LiP_1,21.55 //
pramodAya saMmodAya yativedyAya te namaH /
anAmayAya sarvAya mahAkAlAya vE namaH // LiP_1,21.56 //
praRavapraRaveSAya BaganetrAntakAya ca /
mfgavyADAya dakzAya dakzayajYAntakAya ca // LiP_1,21.57 //
sarvaBUtAtmaBUtAya sarveSAtiSayAya ca /
puraGnAya suSastrAya Danvine 'Ta paraSvaDe // LiP_1,21.58 //
pUzadantavinASAya BaganetrAntakAya ca /
kAmadAya varizWAya kAmANgadahanAya ca // LiP_1,21.59 //
raNge karAlavaktrAya nAgendravadanAya ca /
dEtyAnAmantakeSAya dEtyAkrandakarAya ca // LiP_1,21.60 //
himaGnAya ca tIkzRAya ArdracarmaDarAya ca /
SmaSAnaratinityAya namo 'stUlmukaDAriRe // LiP_1,21.61 //
namaste prARapAlAya muRqamAlADarAya ca /
prahIRaSokErviviDEr BUtEH parivftAya ca // LiP_1,21.62 //
naranArISarIrAya devyAH priyakarAya ca /
jawine muRqine cEva vyAlayajYopavItine // LiP_1,21.63 //
namo 'stu nftyaSIlAya upanftyapriyAya ca /
manyave gItaSIlAya muniBir gAyate namaH // LiP_1,21.64 //
kawakawAya tigmAya apriyAya priyAya ca /
viBIzaRAya BIzmAya BagapramaTanAya ca // LiP_1,21.65 //
sidDasaMGAnugItAya mahABAgAya vE namaH /
namo muktAwwahAsAya kzveqitAsPowitAya ca // LiP_1,21.66 //
nardate kUrdate cEva namaH pramuditAtmane /
namo mfqAya Svasate DAvate 'DizWite namaH // LiP_1,21.67 //
DyAyate jfmBate cEva rudate dravate namaH /
valgate krIqate cEva lambodaraSarIriRe // LiP_1,21.68 //
namo 'kftyAya kftyAya muRqAya kIkawAya ca /
nama unmattadehAya kiNkiRIkAya vE namaH // LiP_1,21.69 //
namo vikftavezAya krUrAyAmarzaRAya ca /
aprameyAya goptre ca dIptAyAnirguRAya ca // LiP_1,21.70 //
vAmapriyAya vAmAya cUqAmaRiDarAya ca /
namastokAya tanave guRErapramitAya ca // LiP_1,21.71 //
namo guRyAya guhyAya agamyagamanAya ca /
lokaDAtrI tviyaM BUmiH pAdO sajjanasevitO // LiP_1,21.72 //
sarvezAM sidDiyogAnAm aDizWAnaM tavodaram /
maDye 'ntarikzaM vistIrRaM tArAgaRaviBUzitam // LiP_1,21.73 //
svAteH paTa ivABAti SrImAn hArastavorasi /
diSo daSaBujAstuByaM keyUrANgadaBUzitAH // LiP_1,21.74 //
vistIrRapariRAhaS ca nIlAYjanacayopamaH /
kaRWaste SoBate SrImAn hemasUtraviBUzitaH // LiP_1,21.75 //
daMzwrAkarAlaM durDarzam anOpamyaM muKaM taTA /
padmamAlAkftozRIzaM Siro dyOH SoBate 'Dikam // LiP_1,21.76 //
dIptiH sUrye vapuScandre sTEryaM SEle 'nile balam /
OzRyamagnO taTA SEtyam apsu Sabdo 'mbare taTA // LiP_1,21.77 //
akzarAntaranizpandAd guRAnetAnvidurbuDAH /
japo japyo mahAdevo mahAyogomaheSvaraH // LiP_1,21.78 //
pureSayo guhAvAsI Kecaro rajanIcaraH /
taponiDirguhagurur nandano nandavarDanaH // LiP_1,21.79 //
hayaSIrzA payoDAtA viDAtA BUtaBAvanaH /
bodDavyo boDitA netA durDarzo duzprakampanaH // LiP_1,21.80 //
bfhadraTo BImakarmA bfhatkIrtir DanaYjayaH /
GaRwApriyo DvajI CattrI pinAkI DvajinIpatiH // LiP_1,21.81 //
kavacI pawwiSI KaqgI DanurhastaH paraSvaDI /
aGasmaro 'naGaH SUro devarAjo 'rimardanaH // LiP_1,21.82 //
tvAM prasAdya purAsmABir dvizanto nihatA yuDi /
agniH sadArRavAMBastvaM pibannapi na tfpyase // LiP_1,21.83 //
kroDAkAraH prasannAtmA kAmadaH kAmagaH priyaH /
brahmacAri cAgADaS ca brahmaRyaH SizwapUjitaH // LiP_1,21.84 //
devAnAm akzayaH koSas tvayA yajYaH prakalpitaH /
havyaM tavedaM vahati vedoktaM havyavAhanaH /
prIte tvayi mahAdeva vayaM prItA BavAmahe // LiP_1,21.85 //
BavAnISo 'nAdimAMstvaM ca sarvalokAnAM tvaM brahmakartAdisargaH /
sAMKyAH prakfteH paramaM tvAM viditvA kzIRaDyAnAstvAmamftyuM viSanti // LiP_1,21.86 //
yogAS ca tvAM DyAyino nityasidDaM jYAtvA yogAn saMtyajante punastAn /
ye cApyanye tvAM prasannA viSudDAH svakarmaBiste divyaBogA Bavanti // LiP_1,21.87 //
aprasaMKyeyatattvasya yaTA vidmaH svaSaktitaH /
kIrtitaM tava mAhAtmyam apArasya mahAtmanaH // LiP_1,21.88 //
Sivo no Bava sarvatra yo 'si so 'si namo 'stu te /

sUta uvAca
ya idaM kIrtayedBaktyA brahmanArAyaRastavam // LiP_1,21.89 //
SrAvayedvA dvijAn vidvAn SfRuyAdvA samAhitaH /
aSvameDAyutaM kftvA yatPalaM tadavApnuyAt // LiP_1,21.90 //
pApAcAro 'pi yo martyaH SfRuyAcCivasanniDO /
japedvApi vinirmukto brahmalokaM sa gacCati // LiP_1,21.91 //
SrAdDe vA dEvike kArye yajYe vAvaBfTAntike /
kIrtayedvA satAM maDye sa yAti brahmaRo 'ntikam // LiP_1,21.92 //


_______________________________________________________________


LiP, 1, 22

sUta uvAca
atyantAvanatO dfzwvA maDupiNgAyatekzaRaH /
prahfzwavadano 'tyarTam aBavatsatyakIrtanAt // LiP_1,22.1 //
umApatirvirUpAkzo dakzayajYavinASanaH /
pinAkI KaRqaparaSuH suprItastu trilocanaH // LiP_1,22.2 //
tataH sa BagavAndevaH SrutvA vAgamftaM tayoH /
jAnannapi mahAdevaH krIqApUrvamaTAbravIt // LiP_1,22.3 //
kO BavantO mahAtmAnO parasparahitEziRO /
sametAvaMbujABakzAv asmin Gore mahAplave // LiP_1,22.4 //
tAvUcaturmahAtmAnO saMnirIkzya parasparam /
BagavAn kiM tu yatte 'dya na vijYAnaM tvayA viBo // LiP_1,22.5 //
viBo rudra mahAmAya icCayA vAM kftO tvayA /
tayostadvacanaM SrutvA aBinandyABimAnya ca // LiP_1,22.6 //
uvAca BagavAndevo maDuraM SlakzRayA girA /
Bo Bo hiraRyagarBa tvAM tvAM ca kfzRa bravImyaham // LiP_1,22.7 //
prIto 'hamanayA BaktyA SASvatAkzarayuktayA /
BavantO hfdayasyAsya mama hfdyatarAvuBO // LiP_1,22.8 //
yuvAByAM kiM dadAmyadya varARAM varamIpsitam /
aTovAca mahABAgo vizRurBavamidaM vacaH // LiP_1,22.9 //
sarvaM mama kftaM deva parituzwo 'si me yadi /
tvayi me supratizWA tu BaktirBavatu SaNkaraH // LiP_1,22.10 //
evamuktastu vijYAya saMBAvayata keSavam /
pradadO ca mahAdevo BaktiM nijapadAMbuje // LiP_1,22.11 //
BavAnsarvasya lokasya kartA tvamaDidEvatam /
tadevaM svasti te vatsa gamizyAmyaMbujekzaRa // LiP_1,22.12 //
evamuktvA tu BagavAn brahmARaM cApi SaNkaraH /
anugfhyAspfSaddevo brahmARaM parameSvaraH // LiP_1,22.13 //
karAByAM suSuBAByAM ca prAha hfzwataraH svayam /
matsamastvaM na saMdeho vatsa BaktaS ca me BavAn // LiP_1,22.14 //
svastyastu te gamizyAmi saMjYA Bavatu suvrata /
evamuktvA tu BagavAMs tato 'ntarDAnamISvaraH // LiP_1,22.15 //
gatavAn gaRapo devaH sarvadevanamaskftaH /
avApya saMjYAM govindAt padmayoniH pitAmahaH // LiP_1,22.16 //
prajAH srazwumanAScakre tapa ugraM pitAmahaH /
tasyEvaM tapyamAnasya na kiMcit samavartata // LiP_1,22.17 //
tato dIrGeRa kAlena duHKAtkroDo hyajAyata /
kroDAvizwasya netrAByAM prApatannaSrubindavaH // LiP_1,22.18 //
tatasteByo 'SrubinduByo vAtapittakaPAtmakAH /
mahABAgA mahAsattvAH svastikErapyalaMkftAH // LiP_1,22.19 //
prakIrRakeSAH sarpAste prAdurBUtA mahAvizAH /
sarpAMstAnagrajAndfzwvA brahmAtmAnam anindayat // LiP_1,22.20 //
aho Dik tapaso mahyaM PalamIdfSakaM yadi /
lokavEnASikI jajYe AdAveva prajA mama // LiP_1,22.21 //
tasya tIvrABavanmUrcCA kroDAmarzasamudBavA /
mUrcCABiparitApena jahO prARAnprajApatiH // LiP_1,22.22 //
tasyApratimavIryasya dehAtkAruRyapUrvakam /
aTEkAdaSa te rudrA rudanto 'ByakramaMs taTA // LiP_1,22.23 //
rodanAtKalu rudratvaM tezu vE samajAyata /
ye rudrAste Kalu prARA ye prARAste tadAtmakAH // LiP_1,22.24 //
prARAH prARavatAM jYeyAH sarvaBUtezvavasTitAH /
atyugrasya mahattvasya sADurAcaritasya ca // LiP_1,22.25 //
prARAMstasya dadO BUyas triSUlI nIlalohitaH /
labDvAsUn BagavAnbrahma devadevamumApatim // LiP_1,22.26 //
praRamya saMsTito 'paSyad gAyatryA viSvamISvaram /
sarvalokamayaM devaM dfzwvA stutvA pitAmahaH // LiP_1,22.27 //
tato vismayamApannaH praRipatya muhurmuhuH /
uvAca vacanaM SarvaM sadyAditvaM kaTaM viBo // LiP_1,22.28 //



_______________________________________________________________


LiP, 1, 23
sUta uvAca
tasya tadvacanaM SrutvA brahmaRo BagavAn BavaH /
brahmarUpI praboDArTaM brahmARaM prAha sasmitam // LiP_1,23.1 //
Svetakalpo yadA hyAsId ahameva tadABavam /
SvetozRIzaH SvetamAlyaH SvetAMbaraDaraH sitaH // LiP_1,23.2 //
SvetAsTiH SvetaromA ca SvetAsfk SvetalohitaH /
tena nAmnA ca viKyAtaH SvetakalpastadA hyasO // LiP_1,23.3 //
matprasUtA ca deveSI SvetANgA SvetalohitA /
SvetavarRA tadA hyAsId gAyatrI brahmasaMjYitA // LiP_1,23.4 //
tasmAdahaM ca deveSa tvayA guhyena vE punaH /
vijYAtaH svena tapasA sadyojAtatvamAgataH // LiP_1,23.5 //
sadyojAteti brahmEtad guhyaM cEtatprakIrtitam /
tasmAdguhyatvamApannaM ye vetsyanti dvijAtayaH // LiP_1,23.6 //
matsamIpaM gamizyanti punarAvfttidurlaBam /
yadA cEva punastvAsIl lohito nAma nAmataH // LiP_1,23.7 //
matkftena ca varRena kalpo vE lohitaH smftaH /
tadA lohitamAMsAsTi- lohitakzIrasaMBavA // LiP_1,23.8 //
lohitAkzI stanavatI gAyatrI gOH prakIrtitA /
tato 'syA lohitatvena varRasya ca viparyayAt // LiP_1,23.9 //
vAmatvAccEva devasya vAmadevatvamAgataH /
tatrApi ca mahAsattva tvayAhaM niyatAtmanA // LiP_1,23.10 //
vijYAtaH svena yogena tasminvarRAntare sTitaH /
tataS ca vAmadeveti KyAtiM yAto 'smi BUtale // LiP_1,23.11 //
ye cApi vAmadeva tvAM jYAsyantIha dvijAtayaH /
rudralokaM gamizyanti punarAvfttidurlaBam // LiP_1,23.12 //
yadAhaM punareveha pItavarRo yugakramAt /
matkftena ca nAmnA vE pItakalpo 'BavattadA // LiP_1,23.13 //
matprasUtA ca deveSI pItANgI pItalohitA /
pItavarRA tadA hyAsId gAyatrI brahmasaMjYitA // LiP_1,23.14 //
tatrApi ca mahAsattva yogayuktena cetasA /
yasmAdahaM tErvijYAto yogatatparamAnasEH // LiP_1,23.15 //
tatra tatpuruzatvena vijYAto 'haM tvayA punaH /
tasmAttatpuruzatvaM vE mamEtatkanakARqaja // LiP_1,23.16 //
ye mAM rudraM ca rudrARIM gAyatrIM vedamAtaram /
vetsyanti tapasA yuktA vimalA brahmasaMgatAH // LiP_1,23.17 //
rudralokaM gamizyanti punarAvfttidurlaBam /
yadAhaM punarevAsaM kfzRavarRo BayAnakaH // LiP_1,23.18 //
matkftena ca varRena saMkalpaH kfzRa ucyate /
tatrAhaM kAlasaMkASaH kAlo lokaprakAlakaH // LiP_1,23.19 //
vijYAto 'haM tvayA brahman Goro GoraparAkramaH /
matprasUtA ca gAyatrI kfzRANgI kfzRalohitA // LiP_1,23.20 //
kfzRarUpA ca deveSa tadAsIdbrahmasaMjYitA /
tasmAd GoratvamApannaM ye mAM vetsyanti BUtale // LiP_1,23.21 //
tezAmaGoraH SAntaS ca BavizyAmyahamavyayaH /
punaS ca viSvarUpatvaM yadA brahmanmamABavat // LiP_1,23.22 //
tadApyahaM tvayA jYAtaH parameRa samADinA /
viSvarUpA ca saMvfttA gAyatrI lokaDAriRI // LiP_1,23.23 //
tasmin viSvatvam ApannaM ye mAM vetsyanti BUtale /
tezAM SivaS ca sOmyaS ca BavizyAmi sadEva hi // LiP_1,23.24 //
yasmAcca viSvarUpo vE kalpo 'yaM samudAhftaH /
viSvarUpA taTA ceyaM sAvitrI samudAhftA // LiP_1,23.25 //
sarvarUpA taTA ceme saMvfttA mama putrakAH /
catvAraste mayA KyAtAH putra vE lokasaMmatAH // LiP_1,23.26 //
yasmAcca sarvavarRatvaM prajAnAM ca Bavizyati /
sarvaBakzA ca meDyA ca varRataS ca Bavizyati // LiP_1,23.27 //
mokzo DarmastaTArTaS ca kAmaSceti catuzwayam /
yasmAdvedAS ca vedyaM ca caturDA vE Bavizyati // LiP_1,23.28 //
BUtagrAmAS ca catvAra ASramAS ca taTEva ca /
Darmasya pAdAScatvAraS catvAro mama putrakAH // LiP_1,23.29 //
tasmAccaturyugAvasTaM jagadvE sacarAcaram /
caturDAvasTitaScEva catuzpAdo Bavizyati // LiP_1,23.30 //
BUrloko 'Ta BuvarlokaH svarlokaS ca mahas taTA /
janastapaS ca satyaM ca vizRulokastataH param // LiP_1,23.31 //
azwAkzarasTito lokaH sTAne sTAne tadakzaram /
BUrBuvaH svarmahaScEva pAdAScatvAra eva ca // LiP_1,23.32 //
BUrlokaH praTamaH pAdo BuvarlokastataH param /
svarloko vE tftIyaS ca caturTastu mahas taTA // LiP_1,23.33 //
paYcamastu janastatra zazWaS ca tapa ucyate /
satyaM tu saptamo loko hy apunarBavagAminAm // LiP_1,23.34 //
vizRulokaH smftaM sTAnaM punarAvfttidurlaBam /
skAndamOmaM taTA sTAnaM sarvasidDisamanvitam // LiP_1,23.35 //
rudralokaH smftastasmAt padaM tadyoginAM SuBam /
nirmamA nirahaNkArAH kAmakroDavivarjitAH // LiP_1,23.36 //
drakzyanti taddvijA yuktA DyAnatatparamAnasAH /
yasmAccatuzpadA hyezA tvayA dfzwA sarasvatI // LiP_1,23.37 //
pAdAntaM vizRulokaM vE kOmAraM SAntamuttamam /
OmaM mAheSvaraM cEva tasmAddfzwA catuzpadA // LiP_1,23.38 //
tasmAttu paSavaH sarve Bavizyanti catuzpadAH /
tataScEzAM Bavizyanti catvAraste payoDarAH // LiP_1,23.39 //
somaS ca mantrasaMyukto yasmAnmama muKAccyutaH /
jIvaH prARaBftAM brahman punaH pItastanAH smftAH // LiP_1,23.40 //
tasmAtsomamayaM cEva amftaM jIvasaMjYitam /
catuzpAdA Bavizyanti SvetatvaM cAsya tena tat // LiP_1,23.41 //
yasmAccEva kriyA BUtvA dvipadA ca maheSvarI /
dfzwA punastaTEvEzA sAvitrI lokaBAvinI // LiP_1,23.42 //
tasmAcca dvipadAH sarve dvistanAS ca narAH SuBAH /
tasmAcceyamajA BUtvA sarvavarRA maheSvarI // LiP_1,23.43 //
yA vE dfzwA mahAsattvA sarvaBUtaDarA tvayA /
tasmAcca viSvarUpatvaM prajAnAM vE Bavizyati // LiP_1,23.44 //
ajaScEva mahAtejA viSvarUpo Bavizyati /
amoGaretAH sarvatra muKe cAsya hutASanaH // LiP_1,23.45 //
tasmAtsarvagato meDyaH paSurUpI hutASanaH /
tapasA BAvitAtmAno ye mAM drakzyanti vE dvijAH // LiP_1,23.46 //
ISitve ca vaSitve ca sarvagaM sarvataH sTitam /
rajastamoByAM nirmuktAs tyaktvA mAnuzyakaM vapuH // LiP_1,23.47 //
matsamIpamupezyanti punarAvfttidurlaBam /
ityevamukto BagavAn brahmA rudreRa vE dvijAH // LiP_1,23.48 //
praRamya prayato BUtvA punarAha pitAmahaH /
ya evaM BagavAn vidvAn gAyatryA vE maheSvaram // LiP_1,23.49 //
viSvAtmAnaM hi sarvaM tvAM gAyatryAstava ceSvara /
tasya dehi paraM sTAnaM taTAstviti ca so 'bravIt // LiP_1,23.50 //
tasmAdvidvAn hi viSvatvam asyAScAsya mahAtmanaH /
sa yAti brahmasAyujyaM vacanAd brahmaRaH praBoH // LiP_1,23.51 //



_______________________________________________________________


LiP, 1, 24
sUta uvAca
SrutvEvamaKilaM brahmA rudreRa pariBAzitam /
punaH praRamya deveSaM rudramAha prajApatiH // LiP_1,24.1 //
BagavandevadeveSa viSvarUpaM maheSvara /
umADava mahAdeva namo lokABivandita // LiP_1,24.2 //
viSvarUpa mahABAga kasminkAle maheSvara /
yA imAste mahAdeva tanavo lokavanditAH // LiP_1,24.3 //
kasyAM vA yugasaMBUtyAM drakzyantIha dvijAtayaH /
kena vA tapasA deva DyAnayogena kena vA // LiP_1,24.4 //
namaste vE mahAdeva Sakyo drazwuM dvijAtiBiH /
tasya tadvacanaM SrutvA SarvaH samprekzya taM puraH // LiP_1,24.5 //
smayanprAha mahAdeva fgyajuHsAmasaMBavaH /

SrIBagavAnuvAca
tapasA nEva vfttena dAnaDarmaPalena ca // LiP_1,24.6 //
na tIrTaPalayogena kratuBir vAptadakziREH /
na vedADyayanErvApi na vittena na vedanEH // LiP_1,24.7 //
na SakyaM mAnavErdrazwum fte DyAnAdahaM tviha /
saptame cEva vArAhe tatastasminpitAmaha // LiP_1,24.8 //
kalpeSvaro 'Ta BagavAn sarvalokaprakASanaH /
manurvEvasvataScEva tava pOtro Bavizyati // LiP_1,24.9 //
tadA caturyugAvasTe tasminkalpe yugAntike /
anugrahArTaM lokAnAM brAhmaRAnAM hitAya ca // LiP_1,24.10 //
utpatsyAmi tadA brahman punar asmin yugAntike /
yugapravfttyA ca tadA tasmiMS ca praTame yuge // LiP_1,24.11 //
dvApare praTame brahman yadA vyAsaH svayaM praBuH /
tadAhaM brAhmaRArTAya kalO tasmin yugAntike // LiP_1,24.12 //
BavizyAmi SiKAyuktaH Sveto nAma mahAmuniH /
himavacCiKare ramye CAgale parvatottame // LiP_1,24.13 //
tatra SizyAH SiKAyuktA Bavizyanti tadA mama /
SvetaH SvetaSiKaScEva SvetAsyaH SvetalohitaH // LiP_1,24.14 //
catvArastu mahAtmAno brAhmaRA vedapAragAH /
tataste brahmaBUyizWA dfzwvA brahmagatiM parAm // LiP_1,24.15 //
matsamIpaM gamizyanti DyAnayogaparAyaRAH /
tataH punaryadA brahman dvitIye dvApare praBuH // LiP_1,24.16 //
prajApatiryadA vyAsaH sadyo nAma Bavizyati /
tadA lokahitArTAya sutAro nAma nAmataH // LiP_1,24.17 //
BavizyAmi kalO tasmin SizyAnugrahakAmyayA /
tatrApi mama te SizyA nAmataH parikIrtitAH // LiP_1,24.18 //
dunduBiH SatarUpaS ca fcIkaH ketumAMstadA /
prApya yogaM taTA DyAnaM sTApya brahma ca BUtale // LiP_1,24.19 //
rudralokaM gamizyanti sahacAritvameva ca /
tftIye dvApare cEva yadA vyAsastu BArgavaH // LiP_1,24.20 //
tadApyahaM BavizyAmi damanastu yugAntike /
tatrApi ca Bavizyanti catvAro mama putrakAH // LiP_1,24.21 //
vikoSaS ca vikeSaS ca vipASaH SApanASanaH /
te 'pi tenEva mArgeRa yogoktena mahOjasaH // LiP_1,24.22 //
rudralokaM gamizyanti punarAvfttidurlaBam /
caturTe dvApare cEva yadA vyAso 'NgirAH smftaH // LiP_1,24.23 //
tadApyahaM BavizyAmi suhotro nAma nAmataH /
tatrApi mama te putrAS catvAro 'pi tapoDanAH // LiP_1,24.24 //
dvijaSrezWA Bavizyanti yogAtmAno dfQavratAH /
sumuKo durmuKaScEva durdaro duratikramaH // LiP_1,24.25 //
prApya yogagatiM sUkzmAM vimalA dagDakilbizAH /
te 'pi tenEva mArgeRa yogayuktA mahOjasaH // LiP_1,24.26 //
rudralokaM gamizyanti punarAvfttidurlaBam /
paYcame dvApare cEva vyAsastu savitA yadA // LiP_1,24.27 //
tadA cApi BavizyAmi kaNko nAma mahAtapAH /
anugrahArTaM lokAnAM yogAtmEkakalAgatiH // LiP_1,24.28 //
catvArastu mahABAgA vimalAH SudDayonayaH /
SizyA mama Bavizyanti yogAtmAno dfQavratAH // LiP_1,24.29 //
sanakaH sanandanaS cEva praBuryaS ca sanAtanaH /
viBuH sanatkumAraS ca nirmamA nirahaMkftAH // LiP_1,24.30 //
matsamIpamupezyanti punarAvfttidurlaBam /
parIvarte punaH zazWe mftyurvyAso yadA viBuH // LiP_1,24.31 //
tadApyahaM BavizyAmi logAkzIr nAma nAmataH /
tatrApi mama te SizyA yogAtmAno dfQavratAH // LiP_1,24.32 //
Bavizyanti mahABAgAS catvAro lokasaMmatAH /
suDAmA virajAScEva SaNKapAdraja eva ca // LiP_1,24.33 //
yogAtmAno mahAtmAnaH sarve vE dagDakilbizAH /
te 'pi tenEva mArgeRa DyAnayogasamanvitAH // LiP_1,24.34 //
matsamIpaM gamizyanti punarAvfttidurlaBam /
saptame parivarte tu yadA vyAsaH SatakratuH // LiP_1,24.35 //
viBunAmA mahAtejAH praTitaH pUrvajanmani /
tadApyahaM BavizyAmi kalO tasmin yugAntike // LiP_1,24.36 //
jEgIzavyo viBuH KyAtaH sarvezAM yoginAM varaH /
tatrApi mama te putrA Bavizyanti yuge taTA // LiP_1,24.37 //
sArasvataS ca meGaS ca meGH%æHaM yogaM rudralokaM gatA hi te // LiP_1,24.58 //
trayodaSe punaH prApte parivarte krameRa tu /
Darmo nArAyaRo nAma vyAsastu BavitA yadA // LiP_1,24.59 //
tadApyahaM BavizyAmi vAlirnAma mahAmuniH /
vAlaKilyASrame puRye parvate ganDamAdane // LiP_1,24.60 //
tatrApi mama te putrA Bavizyanti tapoDanAH /
suDAmA kASyapaScEva vAsizWo virajAstaTA // LiP_1,24.61 //
mahAyogabalopetA vimalA UrDvaretasaH /
prApya mAheSvaraM yogaM rudralokaM gatA hi te // LiP_1,24.62 //
yadA vyAsastarakzustu paryAye tu caturdaSe /
tatrApi punarevAhaM BavizyAmi yugAntike // LiP_1,24.63 //
vaMSe tvaNgirasAM SrezWe gOtamo nAma nAmataH /
Bavizyati mahApuRyaM gOtamaM nAma tadvanam // LiP_1,24.64 //
tatrApi mama te putrA Bavizyanti kalO tadA /
atrirdevasadaScEva SravaRo 'Ta SravizWakaH // LiP_1,24.65 //
yogAtmAno mahAtmAnaH sarve yogasamanvitAH /
prApya mAheSvaraM yogaM rudralokAya te gatAH // LiP_1,24.66 //
tataH paYcadaSe prApte parivarte kramAgate /
trEyyAruRiryadA vyAso dvApare samapadyata // LiP_1,24.67 //
tadApyahaM BavizyAmi nAmnA vedaSirA dvijaH /
tatra vedaSiro nAma astraM tatpArameSvaram // LiP_1,24.68 //
Bavizyati mahAvIryaM vedaSIrzaS ca parvataH /
himavatpfzWamAsAdya sarasvatyAM nagottame // LiP_1,24.69 //
tatrApi mama te putrA Bavizyanti tapoDanAH /
kuRiS ca kuRibAhuS ca kuSarIraH kunetrakaH // LiP_1,24.70 //
yogAtmAno mahAtmAnaH sarve te hyUrDvaretasaH /
prApya mAheSvaraM yogaM rudralokAya te gatAH // LiP_1,24.71 //
vyAso yuge zoqaSe tu yadA devo Bavizyati /
tatra yogapradAnAya BaktAnAM ca yatAtmanAm // LiP_1,24.72 //
tadApyahaM BavizyAmi gokarRo nAma nAmataH /
Bavizyati supuRyaM ca gokarRaM nAma tadvanam // LiP_1,24.73 //
tatrApi mama te putrA Bavizyanti ca yoginaH /
kASyapo hyuSanAScEva cyavano 'Ta bfhaspatiH // LiP_1,24.74 //
te 'pi tenEva mArgeRa DyAnayogasamanvitAH /
prApya mAheSvaraM yogaM gantAro rudrameva hi // LiP_1,24.75 //
tataH saptadaSe cEva parivarte kramAgate /
yadA Bavizyati vyAso nAmnA devakftaYjayaH // LiP_1,24.76 //
tadApyahaM BavizyAmi guhAvAsIti nAmataH /
himavacCiKare ramye mahottuNge mahAlaye // LiP_1,24.77 //
sidDakzetraM mahApuRyaM Bavizyati mahAlayam /
tatrApi mama te putrA yogajYA brahmavAdinaH // LiP_1,24.78 //
Bavizyanti mahAtmAno nirmamA nirahaMkftAH /
utaTyo vAmadevaS ca mahAyogo mahAbalaH // LiP_1,24.79 //
tezAM SatasahasraM tu SizyARAM DyAnayoginAm /
Bavizyanti tadA kAle sarve te DyAnayuYjakAH // LiP_1,24.80 //
yogAByAsaratAScEva hfdi kftvA maheSvaram /
mahAlaye padaM nyastaM dfzwvA yAnti SivaM padam // LiP_1,24.81 //
ye cAnye 'pi mahAtmAnaH kalO tasmin yugAntike /
DyAne manaH samADAya vimalAH SudDabudDayaH // LiP_1,24.82 //
mama prasAdAdyAsyanti rudralokaM gatajvarAH /
gatvA mahAlayaM puRyaM dfzwvA mAheSvaraM padam // LiP_1,24.83 //
tIrRastArayate jantur daSa pUrvAndaSottarAn /
AtmAnamekaviMSaM tu tArayitvA mahAlaye // LiP_1,24.84 //
mama prasAdAdyAsyanti rudralokaM gatajvarAH /
tato 'zwAdaSame cEva parivarte yadA viBo // LiP_1,24.85 //
tadA ftaYjayo nAma vyAsastu BavitA muniH /
tadApyahaM BavizyAmi SiKaRqI nAma nAmataH // LiP_1,24.86 //
sidDakzetre mahApuRye devadAnavapUjite /
himavacCiKare ramye SiKaRqI nAma parvataH // LiP_1,24.87 //
SiKaRqino vanaM cApi yatra sidDanizevitam /
tatrApi mama te putrA Bavizyanti tapoDanAH // LiP_1,24.88 //
vAcaSravA fcIkaS ca SyAvASvaS ca yatISvaraH /
yogAtmAno mahAtmAnaH sarve te vedapAragAH // LiP_1,24.89 //
prApya mAheSvaraM yogaM rudralokAya saMvftAH /
aTa ekonaviMSe tu parivarte kramAgate // LiP_1,24.90 //
vyAsastu BavitA nAmnA BaradvAjo mahAmuniH /
tadApyahaM BavizyAmi jawAmAlI ca nAmataH // LiP_1,24.91 //
himavacCiKare ramye jawAyuryatra parvataH /
tatrApi mama te putrA Bavizyanti mahOjasaH // LiP_1,24.92 //
hiraRyanABaH kOSalyo lokAkzI kuTumis taTA /
ISvarA yogaDarmARaH sarve te hyUrDvaretasaH // LiP_1,24.93 //
prApya mAheSvaraM yogaM rudralokAya saMsTitAH /
tato viMSatimaScEva parivarto yadA tadA // LiP_1,24.94 //
gOtamastu tadA vyAso Bavizyati mahAmuniH /
tadApyahaM BavizyAmi awwahAsastu nAmataH // LiP_1,24.95 //
awwahAsapriyAScEva Bavizyanti tadA narAH /
tatrEva himavatpfzWe awwahAso mahAgiriH // LiP_1,24.96 //
devadAnavayakzendra- sidDacAraRasevitaH /
tatrApi mama te putrA Bavizyanti mahOjasaH // LiP_1,24.97 //
yogAtmAno mahAtmAno DyAyino niyatavratAH /
sumanturbarbarI vidvAn kabanDaH kuSikaMDaraH // LiP_1,24.98 //
prApya mAheSvaraM yogaM rudralokAya te gatAH /
ekaviMSe punaH prApte parivarte kramAgate // LiP_1,24.99 //
vAcaSravAH smfto vyAso yadA sa fzisattamaH /
tadApyahaM BavizyAmi dAruko nAma nAmataH // LiP_1,24.100 //
tasmAdBavizyate puRyaM devadAruvanaM SuBam /
tatrApi mama te putrA Bavizyanti mahOjasaH // LiP_1,24.101 //
plakzo dArBAyaRiScEva ketumAn gOtamas taTA /
yogAtmAno mahAtmAno niyatA UrDvaretasaH // LiP_1,24.102 //
nEzWikaM vratamAsTAya rudralokAya te gatAH /
dvAviMSe parivarte tu vyAsaH SuzmAyaRo yadA // LiP_1,24.103 //
tadApyahaM BavizyAmi vArARasyAM mahAmuniH /
nAmnA vE lANgalI BImo yatra devAH savAsavAH // LiP_1,24.104 //
drakzyanti mAM kalO tasmin BavaM cEva halAyuDam /
tatrApi mama te putrA Bavizyanti suDArmikAH // LiP_1,24.105 //
BallavI maDupiNgaS ca SvetaketuH kuSas taTA /
prApya mAheSvaraM yogaM te 'pi DyAnaparAyaRAH // LiP_1,24.106 //
vimalA brahmaBUyizWA rudralokAya saMsTitAH /
parivarte trayoviMSe tfRabinduryadA muniH // LiP_1,24.107 //
vyAso hi BavitA brahmaMs tadAhaM BavitA punaH /
Sveto nAma mahAkAyo muniputrastu DArmikaH // LiP_1,24.108 //
tatra kAlaM jarizyAmi tadA girivarottame /
tena kAlaYjaro nAma Bavizyati sa parvataH // LiP_1,24.109 //
tatrApi mama te SizyA Bavizyanti tapasvinaH /
uSiko bfhadaSvaS ca devalaH kavireva ca // LiP_1,24.110 //
prApya mAheSvaraM yogaM rudralokAya te gataH /
parivarte caturviMSe vyAsa fkzo yadA viBo // LiP_1,24.111 //
tadApyahaM BavizyAmi kalO tasmin yugAntike /
SUlI nAma mahAyogI nEmize devavandite // LiP_1,24.112 //
tatrApi mama te SizyA Bavizyanti tapoDanAH /
SAlihotro 'gniveSaS ca yuvanASvaH SaradvasuH // LiP_1,24.113 //
te 'pi tenEva mArgeRa rudralokAya saMsTitAH /
paYcaviMSe punaH prApte parivarte kramAgate // LiP_1,24.114 //
vAsizWastu yadA vyAsaH SaktirnAmnA Bavizyati /
tadApyahaM BavizyAmi daRqI muRqISvaraH praBuH // LiP_1,24.115 //
tatrApi mama te putrA Bavizyanti tapoDanAH /
CagalaH kuRqakarRaS ca kuBARqaS ca pravAhakaH // LiP_1,24.116 //
prApya mAheSvaraM yogam amftatvAya te gatAH /
zaqviMSe parivarte tu yadA vyAsaH parASaraH // LiP_1,24.117 //
tadApyahaM BavizyAmi sahizRurnAma nAmataH /
puraM BadravawaM prApya kalO tasmin yugAntike // LiP_1,24.118 //
tatrApi mama te putrA Bavizyanti suDArmikAH /
ulUko vidyutaScEva SaMbUko hyASvalAyanaH // LiP_1,24.119 //
prApya mAheSvaraM yogaM rudralokAya te gatAH /
saptaviMSe punaH prApte parivarte kramAgate // LiP_1,24.120 //
jAtUkarRyo yadA vyAso Bavizyati tapoDanaH /
tadApyahaM BavizyAmi somaSarmA dvijottamaH // LiP_1,24.121 //
praBAsatIrTamAsAdya yogAtmA yogaviSrutaH /
tatrApi mama te SizyA Bavizyanti tapoDanAH // LiP_1,24.122 //
akzapAdaH kumAraS ca ulUko vatsa eva ca /
yogAtmAno mahAtmAno vimalAH SudDabudDayaH // LiP_1,24.123 //
prApya mAheSvaraM yogaM rudralokaM tato gatAH /
azwAviMSe punaH prApte parivarte kramAgate // LiP_1,24.124 //
parASarasutaH SrImAn vizRurlokapitAmahaH /
yadA Bavizyati vyAso nAmnA dvEpAyanaH praBuH // LiP_1,24.125 //
tadA zazWena cAMSena kfzRaH puruzasattamaH /
vasudevAdyaduSrezWo vAsudevo Bavizyati // LiP_1,24.126 //
tadApyahaM BavizyAmi yogAtmA yogamAyayA /
lokavismayanArTAya brahmacAriSarIrakaH // LiP_1,24.127 //
SmaSAne mftam utsfzwaM dfzwvA kAyam anATakam /
brAhmaRAnAM hitArTAya pravizwo yogamAyayA // LiP_1,24.128 //
divyAM meruguhAM puRyAM tvayA sArDaM ca vizRunA /
BavizyAmi tadA brahmaMl lakulI nAma nAmataH // LiP_1,24.129 //
kAyAvatAra ityevaM sidDakzetraM ca vE tadA /
Bavizyati suviKyAtaM yAvad BUmir Darizyati // LiP_1,24.130 //
tatrApi mama te putrA Bavizyanti tapasvinaH /
kuSikaS cEva gargaS ca mitraH kOruzya eva ca // LiP_1,24.131 //
yogAtmAno mahAtmAno brAhmaRA vedapAragAH /
prApya mAheSvaraM yogaM vimalA hyUrDvaretasaH // LiP_1,24.132 //
rudralokaM gamizyanti punarAvfttidurlaBam /
ete pASupatAH sidDA BasmodDUlitavigrahAH // LiP_1,24.133 //
liNgArcanaratA nityaM bAhyAByantarataH sTitAH /
BaktyA mayi ca yogena DyAnanizWA jitendriyAH // LiP_1,24.134 //
saMsArabanDacCedArTaM jYAnamArgaprakASakam /
svarUpajYAnasidDyarTaM yogaM pASupataM mahat // LiP_1,24.135 //
yogamArgA anekAS ca jYAnamArgAs tv anekaSaH /
na nivfttimupAyAnti vinA paYcAkzarIM kvacit // LiP_1,24.136 //
yadAcarettapaScAyaM sarvadvandvavivarjitam /
tadA sa mukto mantavyaH pakvaM Palamiva sTitaH // LiP_1,24.137 //
ekAhaM yaH pumAnsamyak caretpASupatavratam /
na sAMKye paYcarAtre vA na prApnoti gatiM kadA // LiP_1,24.138 //
ityetadvE mayA proktam avatArezu lakzaRam /
manvAdikfzRaparyantam azwAviMSad yugakramAt // LiP_1,24.139 //
tatra SrutisamUhAnAM viBAgo DarmalakzaRaH /
Bavizyati tadA kalpe kfzRadvEpAyano yadA // LiP_1,24.140 //

sUta uvAca
niSamyEvaM mahAtejA mahAdevena kIrtitam /
rudrAvatAraM BagavAn praRipatya maheSvaram // LiP_1,24.141 //
tuzwAva vAgBir izwABiH punaH prAha ca SaNkaram /

pitAmaha uvAca
sarve vizRumayA devAH sarve vizRumayA gaRAH // LiP_1,24.142 //
na hi vizRusamA kAcid gatiranyA viDIyate /
ityevaM satataM vedA gAyanti nAtra saMSayaH // LiP_1,24.143 //
sa devadevo BagavAMs tava liNgArcane rataH /
tava praRAmaparamaH kaTaM devo hyaBUtpraBuH // LiP_1,24.144 //

sUta uvAca
niSamya vacanaM tasya brahmaRaH paramezWinaH /
prapibanniva cakzurByAM prItastatpraSnagOravAt // LiP_1,24.145 //
pUjAprakaraRaM tasmE tamAlokyAha SaNkaraH /
BavAnnArAyaRaScEva SakraH sAkzAtsurottamaH // LiP_1,24.146 //
munayaS ca sadA liNgaM sampUjya viDipUrvakam /
svaMsvaM padaM viBo prAptAs tasmAt sampUjayanti te // LiP_1,24.147 //
liNgArcanaM vinA nizWA nAsti tasmAjjanArdanaH /
Atmano yajate nityaM SradDayA BagavAnpraBuH // LiP_1,24.148 //
ityevamuktvA brahmARam anugfhya maheSvaraH /
punaH samprekzya deveSaM tatrEvAntaraDIyata // LiP_1,24.149 //
tamuddiSya tadA brahmA namaskftya kftAYjaliH /
srazwuM tvaSezaM BagavAMl labDasaMjYastu SaNkarAt // LiP_1,24.150 //



_______________________________________________________________


LiP, 1, 25
fzaya UcuH
kaTaM pUjyo mahAdevo liNgamUrtirmaheSvaraH /
vaktumarhasi cAsmAkaM romaharzaRa sAMpratam // LiP_1,25.1 //

sUta uvAca
devyA pfzwo mahAdevaH kElAse tAM nagAtmajAm /
aNkasTAmAha deveSo liNgArcanaviDiM kramAt // LiP_1,25.2 //
tadA pArSve sTito nandI SAlaNkAyanakAtmajaH /
SrutvAKilaM purA prAha brahmaputrAya suvratAH // LiP_1,25.3 //
sanatkumArAya SuBaM liNgArcanaviDiM param /
tasmAdvyAso mahAtejAH SrutavAYCrutisaMmitam // LiP_1,25.4 //
snAnayogopacAraM ca yaTA SElAdino muKAt /
SrutavAn tatpravakzyAmi snAnAdyaM cArcanAviDim // LiP_1,25.5 //

SElAdiruvAca
aTa snAnaviDiM vakzye brAhmaRAnAM hitAya ca /
sarvapApaharaM sAkzAc Civena kaTitaM purA // LiP_1,25.6 //
anena viDinA snAtvA sakftpUjya ca SaNkaram /
brahmakUrcaM ca pItvA tu sarvapApEH pramucyate // LiP_1,25.7 //
triviDaM snAnamAKyAtaM devadevena SaMBunA /
hitAya brAhmaRAdyAnAM caturmuKasutottama // LiP_1,25.8 //
vAruRaM purataH kftvA tataScAgneyamuttamam /
mantrasnAnaM tataH kftvA pUjayetparameSvaram // LiP_1,25.9 //
BAvaduzwo 'mBasi snAtvA BasmanA ca na SuDyati /
BAvaSudDaScarecCOcam anyaTA na samAcaret // LiP_1,25.10 //
saritsarastaqAgezu sarvezv A pralayaM naraH /
snAtvApi BAvaduzwaScen na SuDyati na saMSayaH // LiP_1,25.11 //
nfRAM hi cittakamalaM prabudDamaBavadyadA /
prasuptaM tamasA jYAna- BAnorBAsA tadA SuciH // LiP_1,25.12 //
mfcCakfttilapuzpaM ca snAnArTaM BasitaM taTA /
AdAya tIre niHkzipya snAnatIrTe kuSAni ca // LiP_1,25.13 //
prakzAlyAcamya pAdO ca malaM dehAdviSoDya ca /
dravyEstu tIradeSasTEs tataH snAnaM samAcaret // LiP_1,25.14 //
udDftAsItimantreRa punardehaM viSoDayet /
mfdAdAya tataScAnyad vastraM snAtvA hyanulbaRam // LiP_1,25.15 //
ganDadvArAM durADarzAm iti mantreRa mantravit /
kapilAgomayenEva KasTenEva tu lepayet // LiP_1,25.16 //
punaH snAtvA parityajya tadvastraM malinaM tataH /
SuklavastraparIDAno BUtvA snAnaM samAcaret // LiP_1,25.17 //
sarvapApaviSudDyarTam AvAhya varuRaM taTA /
sampUjya manasA devaM DyAnayajYena vE Bavam // LiP_1,25.18 //
Acamya tristadA tIrTe hy avagAhya BavaM smaran /
punarAcamya viDivad aBimantrya mahAjalam // LiP_1,25.19 //
avagAhya punastasmin japedvE cAGamarzaRam /
tattoye BAnusomAgni- maRqalaM ca smaredvaSI // LiP_1,25.20 //
Acamya ca punastasmAj jalAduttIrya mantravit /
praviSya tIrTamaDye tu punaH puRyavivfdDaye // LiP_1,25.21 //
SfNgeRa parRapuwakEH pAlASEH kzAlitEs taTA /
sakuSena sapuzpeRa jalenEvABizecayet // LiP_1,25.22 //
rudreRa pavamAnena tvaritAKyena mantravit /
taratsamandIvargAdyEs taTA SAntidvayena ca // LiP_1,25.23 //
SAntiDarmeRa cEkena paYcabrahmapavitrakEH /
tattanmantrADidevAnAM svarUpaM ca fzIn smaran // LiP_1,25.24 //
evaM hi cABizicyATa svamUrDni payasA dvijAH /
DyAyecca tryambakaM devaM hfdi paYcAsyam ISvaram // LiP_1,25.25 //
AcamyAcamanaM kuryAt svasUtroktaM samIkzya ca /
pavitrahastaH svAsInaH SucO deSe yaTAviDi // LiP_1,25.26 //
aByukzya sakuSaM cApi dakziRena kareRa tu /
pibetprakzipya tristoyaM cakrI BUtvA hyatandritaH // LiP_1,25.27 //
pradakziRaM tataH kuryAd DiMsApApapraSAntaye /
evaM saMkzepataH proktaM snAnAcamanamuttamam // LiP_1,25.28 //
sarvezAM brAhmaRAnAM tu hitArTe dvijasattamAH // LiP_1,25.29 //

iti SrIliNgamahApurARe pUrvaBAge snAnaviDirnAma paYcaviMSo 'DyAyaH



_______________________________________________________________


LiP, 1, 26

nandyuvAca
AvAhayettato devIM gAyatrIM vedamAtaram /
AyAtu varadA devIty anenEva maheSvarIm // LiP_1,26.1 //
pAdyamAcamanIyaM ca tasyAScArGyaM pradApayet /
prARAyAmatrayaM kftvA samAsInaH sTito 'pi vA // LiP_1,26.2 //
sahasraM vA tadarDaM vA SatamazwottaraM tu vA /
gAyatrIM praRavenEva triviDezvekamAcaret // LiP_1,26.3 //
arGyaM dattvA samaByarcya praRamya SirasA svayam /
uttame SiKare devIty uktvodvAsya ca mAtaram // LiP_1,26.4 //
prAcyAlokyABivandyeSAM gAyatrIM vedamAtaram /
kftAYjalipuwo BUtvA prArTayedBAskaraM taTA // LiP_1,26.5 //
udutyaM ca taTA citraM jAtavedasameva ca /
aBivandya punaH sUryaM brahmARaM ca viDAnataH // LiP_1,26.6 //
taTA sOrARi sUktAni fgyajuHsAmajAni ca /
japtvA pradakziRaM paScAt triH kftvA ca viBAvasoH // LiP_1,26.7 //
AtmAnaM cAntarAtmAnaM paramAtmAnameva ca /
aBivandya punaH sUryaM brahmARaM ca viBAvasum // LiP_1,26.8 //
munIn pitFn yaTAnyAyaM svanAmnAvAhayettataH /
sarvAnAvAhayAmIti devAnAvAhya sarvataH // LiP_1,26.9 //
tarpayedviDinA paScAt prANmuKo vA hyudaNmuKaH /
DyAtvA svarUpaM tattattvam aBivandya yaTAkramam // LiP_1,26.10 //
devAnAM puzpatoyena fzIRAM tu kuSAMBasA /
pitFRAM tilatoyena ganDayuktena sarvataH // LiP_1,26.11 //
yajYopavItI devAnAM nivItI fzitarpaRam /
prAcInAvItI viprendra pitFRAM tarpayet kramAt // LiP_1,26.12 //
aNgulyagreRa vE DImAMs tarpayeddevatarpaRam /
fzIn kanizWANgulinA SrotriyaH sarvasidDaye // LiP_1,26.13 //
pitFMstu tarpayed vidvAn dakziRANguzWakena tu /
taTEvaM muniSArdUla brahmayajYaM yajed dvijaH // LiP_1,26.14 //
devayajYaM ca mAnuzyaM BUtayajYaM taTEva ca /
pitfyajYaM ca pUtAtmA yajYakarmaparAyaRaH // LiP_1,26.15 //
svaSAKADyayanaM vipra brahmayajYa iti smftaH /
agnO juhoti yaccAnnaM devayajYa iti smftaH // LiP_1,26.16 //
sarvezAmeva BUtAnAM balidAnaM viDAnataH /
BUtayajYa iti prokto BUtidaH sarvadehinAm // LiP_1,26.17 //
sadArAn sarvatattvajYAn brAhmaRAn vedapAragAn /
praRamya teByo yaddattam annaM mAnuza ucyate // LiP_1,26.18 //
pitFn uddiSya yaddattaM pitfyajYaH sa ucyate /
evaM paYca mahAyajYAn kuryAt sarvArTasidDaye // LiP_1,26.19 //
sarvezAM SfRu yajYAnAM brahmayajYaH paraH smftaH /
brahmayajYarato martyo brahmaloke mahIyate // LiP_1,26.20 //
brahmayajYena tuzyanti sarve devAH savAsavAH /
brahmA ca BagavAnvizRuH SaNkaro nIlalohitaH // LiP_1,26.21 //
vedAS ca pitaraH sarve nAtra kAryA vicAraRA /
grAmAdbahirgato BUtvA brAhmaRo brahmayajYavit // LiP_1,26.22 //
yAvat tvadfzwam aBavad uwajAnAM CadaM naraH /
prAcyAmudIcyAM ca taTA prAgudIcyAmaTApi vA // LiP_1,26.23 //
puRyamAcamanaM kuryAd brahmayajYArTameva tat /
prItyarTaM ca fcAM viprAH triH pItvA plAvya plAvya ca // LiP_1,26.24 //
yajuzAM parimfjyEvaM dviH prakzAlya ca vAriRA /
prItyarTaM sAmavedAnAm upaspfSya ca mUrDani // LiP_1,26.25 //
spfSedaTarvavedAnAM netre cANgirasAM taTA /
nAsike brAhmaRo 'NgAnAM kzAlya kzAlya ca vAriRA // LiP_1,26.26 //
azwAdaSapurARAnAM brahmAdyAnAM taTEva ca /
taTA copapurARAnAM sOrAdInAM yaTAkramam // LiP_1,26.27 //
puRyAnAmitihAsAnAM SEvAdInAM taTEva ca /
Srotre spfSedDi tuzwyarTaM hfddeSaM tu tataH spfSet // LiP_1,26.28 //
kalpAdInAM tu sarvezAM kalpavitkalpavittamAH /
evamAcamya cAstIrya darBapiYjUlam AtmanaH // LiP_1,26.29 //
kftvA pARitale DImAn Atmano dakziRottaram /
hemANgulIyasaMyukto brahmabanDayuto 'pi vA // LiP_1,26.30 //
viDivadbrahmayajYaM ca kuryAtsUtrI samAhitaH /
akftvA ca muniH paYca mahAyajYAndvijottamaH // LiP_1,26.31 //
BuktvA ca sUkarARAM tu yonO vE jAyate naraH /
tasmAtsarvaprayatnena kartavyAH SuBamicCatA // LiP_1,26.32 //
brahmayajYAdaTa snAnaM kftvAdO sarvaTAtmanaH /
tIrTaM saMgfhya viDivat praviSecCibiraM vaSI // LiP_1,26.33 //
bahireva gfhAtpAdO hastO prakzAlya vAriRA /
BasmasnAnaM tataH kuryAd viDivad dehaSudDaye // LiP_1,26.34 //
SoDya Basma yaTAnyAyaM praRavenAgnihotrajam /
jyotiH sUrya iti prAtar juhuyAdudite yataH // LiP_1,26.35 //
jyotiragnis taTA sAyaM samyak cAnudite mfzA /
tasmAduditahomasTaM BasitaM pAvanaM SuBam // LiP_1,26.36 //
nAsti satyasamaM yasmAd asatyaM pAtakaM ca yat /
ISAnena SirodeSaM muKaM tatpuruzeRa ca // LiP_1,26.37 //
urodeSamaGoreRa guhyaM vAmena suvratAH /
sadyena pAdO sarvANgaM praRavenABizecayet // LiP_1,26.38 //
tataH prakzAlayetpAdaM hastaM brahmavidAM varaH /
vyapohya Basma cAdAya devadevamanusmaran // LiP_1,26.39 //
mantrasnAnaM tataH kuryAd ApohizWAdiBiH kramAt /
puRyEScEva taTA mantrEr fgyajuHsAmasaMBavEH // LiP_1,26.40 //
dvijAnAM tu hitAyEvaM kaTitaM snAnamadya te /
saMkzipya yaH sakftkuryAt sa yAti paramaM padam // LiP_1,26.41 //

iti SrIliNgamahApurARe pUrvaBAge paYcayajYaviDAnaM nAma zaqviMSo 'DyAyaH


_______________________________________________________________


LiP, 1, 27

SElAdiruvAca
vakzyAmi SfRu saMkzepAl liNgArcanAviDikramam /
vaktuM varzaSatenApi na SakyaM vistareRa yat // LiP_1,27.1 //
evaM snAtvA yaTAnyAyaM pUjAsTAnaM praviSya ca /
prARAyAmatrayaM kftvA DyAyeddevaM triyaMbakam // LiP_1,27.2 //
paYcavaktraM daSaBujaM SudDasPawikasanniBam /
sarvABaraRasaMyuktaM citrAMbaraviBUzitam // LiP_1,27.3 //
tasya rUpaM samASritya dAhanaplAvanAdiBiH /
SEvIM tanuM samAsTAya pUjayetparameSvaram // LiP_1,27.4 //
dehaSudDiM ca kftvEva mUlamantraM nyaset kramAt /
sarvatra praRavenEva brahmARi ca yaTAkramam // LiP_1,27.5 //
sUtre namaH SivAyeti CandAMsi parame SuBe /
mantrARi sUkzmarUpeRa saMsTitAni yatastataH // LiP_1,27.6 //
nyagroDabIje nyagroDas taTA sUtre tu SoBane /
mahatyapi mahadbrahma saMsTitaM sUkzmavatsvayam // LiP_1,27.7 //
secayedarcanasTAnaM ganDacandanavAriRA /
dravyARi SoDayetpaScAt kzAlanaprokzaRAdiBiH // LiP_1,27.8 //
kzAlanaM prokzaRaM cEva praRavena viDIyate /
prokzaRI cArGyapAtraM ca pAdyapAtram anukramAt // LiP_1,27.9 //
taTA hyAcamanIyArTaM kalpitaM pAtrameva ca /
sTApayed viDinA DImAn avaguRWya yaTAviDi // LiP_1,27.10 //
darBEr AcCAdayeccEva prokzayecCudDavAriRA /
tezu tezvaTa sarvezu kzipettoyaM suSItalam // LiP_1,27.11 //
praRavena kzipettezu dravyARyAlokya budDimAn /
uSIraM candanaM cEva pAdye tu parikalpayet // LiP_1,27.12 //
jAtikaNkolakarpUra- bahumUlatamAlakam /
cUrRayitvA yaTAnyAyaM kzipedAcamanIyake // LiP_1,27.13 //
evaM sarvezu pAtrezu dApayeccandanaM taTA /
karpUraM ca yaTAnyAyaM puzpARi viviDAni ca // LiP_1,27.14 //
kuSAgramakzatAMScEva yavavrIhitilAni ca /
AjyasidDArTapuzpARi BasitaM cArGyapAtrake // LiP_1,27.15 //
kuSapuzpayavavrIhi- bahumUlatamAlakam /
dApayetprokzaRIpAtre BasitaM praRavena ca // LiP_1,27.16 //
nyasetpaYcAkzaraM cEva gAyatrIM rudradevatAm /
kevalaM praRavaM vApi vedasAramanuttamam // LiP_1,27.17 //
aTa saMprokzayetpaScAd dravyARi praRavena tu /
prokzaRIpAtrasaMsTena ISAnAdyES ca paYcaBiH // LiP_1,27.18 //
pArSvato devadevasya nandinaM mAMsamarcayet /
dIptAnalAyutapraKyaM trinetraM tridaSeSvaram // LiP_1,27.19 //
bAlendumukuwaM cEva harivaktraM caturBujam /
puzpamAlADaraM sOmyaM sarvABaraRaBUzitam // LiP_1,27.20 //
uttare cAtmanaH puRyAM BAryAM ca marutAM SuBAm /
suyaSAM suvratAM cAmbAM pAdamaRqanatatparAm // LiP_1,27.21 //
evaM pUjya praviSyAntar BavanaM paramezWinaH /
dattvA puzpAYjaliM BaktyA paYcamUrDasu paYcaBiH // LiP_1,27.22 //
ganDapuzpEs taTA DUpEr viviDEH pUjya SaNkaram /
skandaM vinAyakaM devIM liNgaSudDiM ca kArayet // LiP_1,27.23 //
japtvA sarvARi mantrARi praRavAdinamo 'ntakam /
kalpayedAsanaM paScAt padmAKyaM praRavena tat // LiP_1,27.24 //
tasya pUrvadalaM sAkzAd aRimAmayam akzaram /
laGimA dakziRaM cEva mahimA paScimaM taTA // LiP_1,27.25 //
prAptistaTottaraM patraM prAkAmyaM pAvakasya tu /
ISitvaM nErftaM patraM vaSitvaM vAyugocare // LiP_1,27.26 //
sarvajYatvaM taTESAnyaM karRikA soma ucyate /
somasyADas taTA sUryas tasyADaH pAvakaH svayam // LiP_1,27.27 //
DarmAdayo vidikzvete tv anantaM kalpayetkramAt /
avyaktAdicaturdikzu somasyAnte guRatrayam // LiP_1,27.28 //
AtmatrayaM tataScorDvaM tasyAnte SivapIWikA /
sadyojAtaM prapadyAmIty AvAhya parameSvaram // LiP_1,27.29 //
vAmadevena mantreRa sTApayedAsanopari /
sAnniDyaM rudragAyatryA aGoreRa niruDya ca // LiP_1,27.30 //
ISAnaH sarvavidyAnAm iti mantreRa pUjayet /
pAdyamAcamanIyaM ca viBoScArGyaM pradApayet // LiP_1,27.31 //
snApayedviDinA rudraM ganDacandanavAriRA /
paYcagavyaviDAnena gfhya pAtre 'Bimantrya ca // LiP_1,27.32 //
praRavenEva gavyEstu snApayecca yaTAviDi /
Ajyena maDunA cEva taTA cekzurasena ca // LiP_1,27.33 //
puRyErdravyErmahAdevaM praRavenABizecayet /
jalaBARqEH pavitrEstu mantrEstoyaM kzipettataH // LiP_1,27.34 //
SudDiM kftvA yaTAnyAyaM sitavastreRa sADakaH /
kuSApAmArgakarpUra- jAtipuzpakacampakEH // LiP_1,27.35 //
karavIrEH sitEScEva mallikAkamalotpalEH /
ApUrya puzpEH suSuBEH candanAdyES ca tajjalam // LiP_1,27.36 //
nyasenmantrARi tattoye sadyojAtAdikAni tu /
suvarRakalaSenATa taTA vE rAjatena vA // LiP_1,27.37 //
tAmreRa padmapatreRa pAlASena dalena vA /
SaMKena mfnmayenATa SoDitena SuBena vA // LiP_1,27.38 //
sakUrcena sapuzpeRa snApayenmantrapUrvakam /
mantrARi te pravakzyAmi SfRu sarvArTasidDaye // LiP_1,27.39 //
yErliNgaM sakfdapyevaM snApya mucyeta mAnavaH /
pavamAnena mantrajYAH taTA vAmIyakena ca // LiP_1,27.40 //
rudreRa nIlarudreRa SrIsUktena SuBena ca /
rajanIsUktakenEva camakena SuBena ca // LiP_1,27.41 //
hotAreRATa SirasA aTarveRa SuBena ca /
SAntyA cATa punaH SAntyA BAruRqenAruRena ca // LiP_1,27.42 //
vAruRena ca jyezWena taTA vedavratena ca /
taTAntareRa puRyena sUktena puruzeRa ca // LiP_1,27.43 //
tvaritenEva rudreRa kapinA ca kapardinA /
Avosajeti sAmnA tu bfhaccandreRa vizRunA // LiP_1,27.44 //
virUpAkzeRa skandena SatafgBiH SivEs taTA /
paYcabrahmES ca sUtreRa kevalapraRavena ca // LiP_1,27.45 //
snApayeddevadeveSaM sarvapApapraSAntaye /
vastraM SivopavItaM ca taTA hyAcamanIyakam // LiP_1,27.46 //
ganDaM puzpaM taTA DUpaM dIpamannaM krameRa tu /
toyaM suganDitaM cEva punarAcamanIyakam // LiP_1,27.47 //
mukuwaM ca SuBaM CannaM taTA vE BUzaRAni ca /
dApayetpraRavenEva muKavAsAdikAni ca // LiP_1,27.48 //
tataH sPawikasaMkASaM devaM nizkalamakzaram /
kAraRaM sarvadevAnAM sarvalokamayaM param // LiP_1,27.49 //
brahmendravizRurudrAdyEr fzidevEr agocaram /
vedavidBir hi vedAntEs tv agocaramiti SrutiH // LiP_1,27.50 //
AdimaDyAntarahitaM BezajaM BavarogiRAm /
Sivatattvamiti KyAtaM SivaliNge vyavasTitam // LiP_1,27.51 //
praRavenEva mantreRa pUjayelliNgamUrDani /
stotraM japecca viDinA namaskAraM pradakziRam // LiP_1,27.52 //
arGyaM dattvATa puzpARi pAdayostu vikIrya ca /
praRipatya ca deveSam AtmanyAropayecCivam // LiP_1,27.53 //
evaM saMkzipya kaTitaM liNgArcanamanuttamam /
AByantaraM pravakzyAmi liNgArcanamihAdya te // LiP_1,27.54 //

iti SrIliNgamahApurARe pUrvaBAge liNgArcanaviDirnAma saptaviMSo 'DyAyaH


_______________________________________________________________


LiP, 1, 28

SElAdiruvAca
AgneyaM sOramamftaM bimbaM BAvyaM tatopari /
guRatrayaM ca hfdaye taTA cAtmatrayaM kramAt // LiP_1,28.1 //
tasyopari mahAdevaM nizkalaM sakalAkftim /
kAntArDarUQadehaM ca pUjayedDyAnavidyayA // LiP_1,28.2 //
tato bahuviDaM proktaM cintyaM tatrAsti cedyataH /
cintakasya tataScintA anyaTA nopapadyate // LiP_1,28.3 //
tasmAdDyeyaM taTA DyAnaM yajamAnaH prayojanam /
smarettannAnyaTA jAtu buDyate puruzasya ha // LiP_1,28.4 //
pure Sete puraM dehaM tasmAtpuruza ucyate /
yAjyaM yajYena yajate yajamAnastu sa smftaH // LiP_1,28.5 //
Dyeyo maheSvaro DyAnaM cintanaM nirvftiH Palam /
praDAnapuruzeSAnaM yATAtaTyaM prapadyate // LiP_1,28.6 //
iha zaqviMSako Dyeyo DyAtA vE paYcaviMSakaH /
caturviMSakam avyaktaM mahadAdyAstu sapta ca // LiP_1,28.7 //
mahAMs taTA tvahaNkAraM tanmAtraM paYcakaM punaH /
karmendriyARi paYcEva taTA budDIndriyARi ca // LiP_1,28.8 //
manaS ca paYca BUtAni SivaH zaqviMSakastataH /
sa eva BartA kartA ca viDerapi maheSvaraH // LiP_1,28.9 //
hiraRyagarBaM rudro 'sO janayAmAsa SaNkaraH /
viSvADikaS ca viSvAtmA viSvarUpa iti smftaH // LiP_1,28.10 //
vinA yaTA hi pitaraM mAtaraM tanayAstviha /
na jAyante taTA somaM vinA nAsti jagattrayam // LiP_1,28.11 //
sanatkumAra uvAca
kartA yadi mahAdevaH paramAtmA maheSvaraH /
taTA kArayitA cEva kurvato 'lpAtmanas taTA // LiP_1,28.12 //
nityo viSudDo budDaS ca nizkalaH parameSvaraH /
tvayokto muktidaH kiM vA nizkalaScetkaroti kim // LiP_1,28.13 //

SElAdiruvAca
kAlaH karoti sakalaM kAlaM kalayate sadA /
nizkalaM ca manaH sarvaM manyate so 'pi nizkalaH // LiP_1,28.14 //
karmaRA tasya cEveha jagatsarvaM pratizWitam /
kimatra devadevasya mUrtyazwakamidaM jagat // LiP_1,28.15 //
vinAkASaM jagannEva vinA kzmAM vAyunA vinA /
tejasA vAriRA cEva yajamAnaM taTA vinA // LiP_1,28.16 //
BAnunA SaSinA lokas tasyEtAstanavaH praBoH /
vicAratastu rudrasya sTUlametaccarAcaram // LiP_1,28.17 //
sUkzmaM vadanti fzayo yanna vAcyaM dvijottamAH /
yato vAco nivartante aprApya manasA saha // LiP_1,28.18 //
AnandaM brahmaRo vidvAn na biBeti kutaScana /
na BetavyaM taTA tasmAj jYAtvAnandaM pinAkinaH // LiP_1,28.19 //
viBUtayaS ca rudrasya matvA sarvatra BAvataH /
sarvaM rudra iti prAhur munayastattvadarSinaH // LiP_1,28.20 //
namaskAreRa satataM gOravAtparamezWinaH /
sarvaM tu KalvidaM brahma sarvo vE rudra ISvaraH // LiP_1,28.21 //
puruzo vE mahAdevo maheSAnaH paraH SivaH /
evaM viBurvinirdizwo DyAnaM tatrEva cintanam // LiP_1,28.22 //
caturvyUheRa mArgeRa vicAryAlokya suvrata /
saMsArahetuH saMsAro mokzahetuS ca nirvftiH // LiP_1,28.23 //
caturvyUhaH samAKyAtaS cintakasyeha yoginaH /
cintA bahuviDA KyAtA sEkatra paramezWinA // LiP_1,28.24 //
sunizWetyatra kaTitA rudraM rOdrI na saMSayaH /
EndrI cendre taTA sOmyA some nArAyaRe taTA // LiP_1,28.25 //
sUrye vahnO ca sarvezAM sarvatrEvaM vicArataH /
sEvAhaM so 'hamityevaM dviDA saMsTApya BAvataH // LiP_1,28.26 //
Bakto 'sO nAsti yastasmAc cintA brAhmI na saMSayaH /
evaM brahmamayaM DyAyet pUrvaM vipra carAcaram // LiP_1,28.27 //
carAcaraviBAgaM ca tyajedaBimataM smaran /
tyAjyaM grAhyam alaByaM ca kftyaM cAkftyameva ca // LiP_1,28.28 //
yasya nAsti sutfptasya tasya brAhmI na cAnyaTA /
AByantaraM samAKyAtam evamaByarcanaM kramAt // LiP_1,28.29 //
AByantarArcakAH pUjyA namaskArAdiBis taTA /
virUpA vikftAScApi na nindyA brahmavAdinaH // LiP_1,28.30 //
AByantarArcakAH sarve na parIkzyA vijAnatA /
nindakA eva duHKArtA BavizyantyalpacetasaH // LiP_1,28.31 //
yaTA dAruvane rudraM vinindya munayaH purA /
tasmAtsevyA namaskAryAH sadA brahmavidas taTA // LiP_1,28.32 //
varRASramavinirmuktA varRASramaparAyaREH // LiP_1,28.33 //

iti SrIliNgamahApurARe pUrvaBAge SivArcanatattvasaMKyAdivarRanaM nAmAzwAviMSo 'DyAyaH



_______________________________________________________________


LiP, 1, 29

sanatkumAra uvAca
idAnIM SrotumicCAmi purA dAruvane viBo /
pravfttaM tadvanasTAnAM tapasA BAvitAtmanAm // LiP_1,29.1 //
kaTaM dAruvanaM prApto BagavAnnIlalohitaH /
vikftaM rUpamAsTAya corDvaretA digambaraH // LiP_1,29.2 //
kiM pravfttaM vane tasmin rudrasya paramAtmanaH /
vaktumarhasi tattvena devadevasya cezwitam // LiP_1,29.3 //

sUta uvAca
tasya tadvacanaM SrutvA SrutisAravidAM varaH /
SilAdasUnurBagavAn prAha kiMcidBavaM hasan // LiP_1,29.4 //

SElAdiruvAca
<DAruvana>
munayo dArugahane tapastepuH sudAruRam /
tuzwyarTaM devadevasya sadAratanayAgnayaH // LiP_1,29.5 //
tuzwo rudro jagannATaS cekitAno vfzaDvajaH /
DUrjawiH parameSAno BagavAnnIlalohitaH // LiP_1,29.6 //
pravfttilakzaRaM jYAnaM jYAtuM dAruvanOkasAm /
parIkzArTaM jagannATaH SradDayA krIqayA ca saH // LiP_1,29.7 //
nivfttilakzaRajYAna- pratizWArTaM ca SaNkaraH /
devadAruvanasTAnAM pravfttijYAnacetasAm // LiP_1,29.8 //
vikftaM rUpamAsTAya digvAsA vizamekzaRaH /
mugDo dvihastaH kfzRANgo divyaM dAruvanaM yayO // LiP_1,29.9 //
mandasmitaM ca BagavAn strIRAM manasijodBavam /
BrUvilAsaM ca gAnaM ca cakArAtIva suMdaraH // LiP_1,29.10 //
saMprokzya nArIvfndaM vE muhurmuhuranaNgahA /
anaNgavfdDim akarod atIva maDurAkftiH // LiP_1,29.11 //
vane taM puruzaM dfzwvA vikftaM nIlalohitam /
striyaH pativratAScApi tamevAnvayurAdarAt // LiP_1,29.12 //
vanowajadvAragatAS ca nAryo visrastavastrABaraRA vicezwAH /
labDvA smitaM tasya muKAravindAd drumAlayasTAs tam aTAnvayustAH // LiP_1,29.13 //
dfzwvA kAScidBavaM nAryo madaGUrRitalocanAH /
vilAsabAhyAstAScApi BrUvilAsaM pracakrire // LiP_1,29.14 //
aTa dfzwvAparA nAryaH kiMcit prahasitAnanAH /
kiMcid visrastavasanAH srastakAYcIguRA jaguH // LiP_1,29.15 //
kAScittadA taM vipine tu dfzwvA viprANganAH srastanavAMSukaM vA /
svAnsvAnvicitrAn valayAnpraviDya madAnvitA banDujanAMS ca jagmuH // LiP_1,29.16 //
kAcittadA taM na viveda dfzwvA vivAsanA srastamahAMSukA ca /
SAKAvicitrAn viwapAnprasidDAn madAnvitA banDujanAMstaTAnyAH // LiP_1,29.17 //
kAScijjagustaM nanftur nipetuS ca DarAtale /
nizedurgajavaccAnyA provAca dvijapuNgavAH // LiP_1,29.18 //
anyonyaM sasmitaM prekzya cAliliNguH samantataH /
niruDya mArgaM rudrasya nEpuRAni pracakrire // LiP_1,29.19 //
ko BavAniti cAhustaM AsyatAmiti cAparAH /
kutretyaTa prasIdeti jajalpuH prItamAnasAH // LiP_1,29.20 //
viparItA nipeturvE visrastAMSukamUrDajAH /
pativratAH patInAM tu saMniDO BavamAyayA // LiP_1,29.21 //
dfzwvA SrutvA BavastAsAM cezwAvAkyAni cAvyayaH /
SuBaM vApyaSuBaM vApi noktavAnparameSvaraH // LiP_1,29.22 //
dfzwvA nArIkulaM viprAs taTABUtaM ca SaNkaram /
atIva paruzaM vAkyaM jajalpuste munISvarAH // LiP_1,29.23 //
tapAMsi tezAM sarvezAM pratyAhanyanta SaNkare /
yaTAdityaprakASena tArakA naBasi sTitAH // LiP_1,29.24 //
SrUyate fziSApena brahmaRastu mahAtmanaH /
samfdDaSreyasAM yonir yajYA vE nASamAptavAn // LiP_1,29.25 //
Bfgor api ca SApena vizRuH paramavIryavAn /
prAdurBAvAndaSa prApto duHKitaS ca sadA kftaH // LiP_1,29.26 //
indrasyApi ca DarmajYa CinnaM savfzaRaM purA /
fziRA gOtamenorvyAM krudDena vinipAtitam // LiP_1,29.27 //
garBavAso vasUnAM ca SApena vihitas taTA /
fzIRAM cEva SApena nahuzaH sarpatAM gataH // LiP_1,29.28 //
kzIrodaS ca samudro 'sO nivAsaH sarvadA hareH /
dvitIyaScAmftADAro hy apeyo brAhmaREH kftaH // LiP_1,29.29 //
avimukteSvaraM prApya vArARasyAM janArdanaH /
kzIreRa cABizicyeSaM devadevaM triyaMbakam // LiP_1,29.30 //
SradDayA parayA yukto dehASlezAmftena vE /
niziktena svayaM devaH kzIreRa maDusUdanaH // LiP_1,29.31 //
secayitvATa BagavAn brahmaRA muniBiH samam /
kzIrodaM pUrvavaccakre nivAsaM cAtmanaH praBuH // LiP_1,29.32 //
DarmaScEva taTA Sapto mARqavyena mahAtmanA /
vfzRayaScEva kfzRena durvAsAdyErmahAtmaBiH // LiP_1,29.33 //
rAGavaH sAnujaS cApi durvAsena mahAtmanA /
SrIvatsaS ca muneH pAda patanAttasya DImataH // LiP_1,29.34 //
ete cAnye ca bahavo viprARAM vaSamAgatAH /
varjayitvA virUpAkzaM devadevamumApatim // LiP_1,29.35 //
evaM hi mohitAstena nAvabuDyanta SaNkaram /
atyugravacanaM procuS cogro 'pyantaraDIyata // LiP_1,29.36 //
te 'pi dAruvanAttasmAt prAtaH saMvignamAnasAH /
pitAmahaM mahAtmAnam AsInaM paramAsane // LiP_1,29.37 //
gatvA vijYApayAmAsuH pravfttamaKilaM viBoH /
SuBe dAruvane tasmin munayaH kzIRacetasaH // LiP_1,29.38 //
so 'pi saMcintya manasA kzaRAdeva pitAmahaH /
tezAM pravfttamaKilaM puRye dAruvane purA // LiP_1,29.39 //
utTAya prAYjalirBUtvA praRipatya BavAya ca /
uvAca satvaraM brahmA munIndAruvanAlayAn // LiP_1,29.40 //
Dig yuzmAn prAptaniDanAn mahAniDim anuttamam /
vfTAkftaM yato viprA yuzmABir BAgyavarjitEH // LiP_1,29.41 //
yastu dAruvane tasmiMl liNgI dfzwo 'pyaliNgiBiH /
yuzmABir vikftAkAraH sa eva parameSvaraH // LiP_1,29.42 //
gfhasTES ca na nindyAstu sadA hyatiTayo dvijAH /
virUpAS ca surUpAS ca malinAScApyapaRqitAH // LiP_1,29.43 //
<story of SudarSana>
sudarSanena muninA kAlamftyurapi svayam /
purA BUmO dvijAgryeRa jito hyatiTipUjayA // LiP_1,29.44 //
anyaTA nAsti saMtartuM gfhasTES ca dvijottamEH /
tyaktvA cAtiTipUjAM tAm Atmano Buvi SoDanam // LiP_1,29.45 //
gfhasTo 'pi purA jetuM sudarSana iti SrutaH /
pratijYAmakarojjAyAM BAryAmAha pativratAm // LiP_1,29.46 //
suvrate suBru suBage SfRu sarvaM prayatnataH /
tvayA vE nAvamantavyA gfhe hyatiTayaH sadA // LiP_1,29.47 //
sarva eva svayaM sAkzAd atiTiryatpinAkaDfk /
tasmAdatiTaye dattvA AtmAnamapi pUjaya // LiP_1,29.48 //
evamuktvATa saMtaptA vivaSA sA pativratA /
patimAha rudantI ca kimuktaM BavatA praBo // LiP_1,29.49 //
tasyAstadvacanaM SrutvA punaH prAha sudarSanaH /
deyaM sarvaM SivAyArye Siva evAtiTiH svayam // LiP_1,29.50 //
tasmAtsarve pUjanIyAH sarve 'pyatiTayaH sadA /
evamuktA tadA BartrA BAryA tasya pativratA // LiP_1,29.51 //
SezAmivAjYAmAdAya mUrDnA sA prAcarattadA /
parIkzituM taTA SradDAM tayoH sAkzAd dvijottamAH // LiP_1,29.52 //
Darmo dvijottamo BUtvA jagAmATa munergfham /
taM dfzwvA cArcayAmAsa sArGyAdyEranaGA dvijam // LiP_1,29.53 //
sampUjitastayA tAM tu prAha Darmo dvijaH svayam /
Badre kutaH patirDImAMs tava BartA sudarSanaH // LiP_1,29.54 //
annAdyEralamadyArye svaM dAtumiha cArhasi /
sA ca lajjAvftA nArI smarantI kaTitaM purA // LiP_1,29.55 //
BartrA nyamIlayannetre cacAla ca pativratA /
kiMcetyAha punastaM vE Darme cakre ca sA matim // LiP_1,29.56 //
nivedituM kilAtmAnaM tasmE patyurihAjYayA /
etasminnantare BartA tasyA nAryAH sudarSanaH // LiP_1,29.57 //
gfhadvAraM gato DImAMs tAmuvAca mahAmuniH /
ehyehi kva gatA Badre tamuvAcAtiTiH svayam // LiP_1,29.58 //
BAryayA tvanayA sArDaM mETunasTo 'hamadya vE /
sudarSana mahABAga kiM kartavyamihocyatAm // LiP_1,29.59 //
suratAntastu viprendra saMtuzwo 'haM dvijottama /
sudarSanastataH prAha suprahfzwo dvijottamaH // LiP_1,29.60 //
BuNkzva cEnAM yaTAkAmaM gamizye 'haM dvijottama /
hfzwo 'Ta darSayAmAsa svAtmAnaM DarmarAw svayam // LiP_1,29.61 //
pradadO cepsitaM sarvaM tamAha ca mahAdyutiH /
ezA na BuktA viprendra manasApi suSoBanA // LiP_1,29.62 //
mayA cEzA na saMdehaH SradDAM jYAtumihAgataH /
jito vE yastvayA mftyur DarmeREkena suvrata // LiP_1,29.63 //
aho 'sya tapaso vIryam ityuktvA prayayO ca saH /
tasmAttaTA pUjanIyAH sarve hyatiTayaH sadA // LiP_1,29.64 //
bahunAtra kimuktena BAgyahInA dvijottamAH /
tameva SaraRaM tUrRaM gantumarhaTa SaNkaram // LiP_1,29.65 //
tasya tadvacanaM SrutvA brahmaRo brAhmaRarzaBAH /
brahmARamaBivandyArtAH procurAkulitekzaRAH // LiP_1,29.66 //

brAhmaRA UcuH
nApekzitaM mahABAga jIvitaM vikftAH striyaH /
dfzwo 'smABir mahAdevo nindito yastvaninditaH // LiP_1,29.67 //
SaptaS ca sarvagaH SUlI pinAkI nIlalohitaH /
ajYAnAcCApajA SaktiH kuRWitAsyanirIkzaRAt // LiP_1,29.68 //
vaktumarhasi deveSa saMnyAsaM vE krameRa tu /
drazwuM vE devadeveSam ugraM BImaM kapardinam // LiP_1,29.69 //

pitAmaha uvAca
AdO vedAnaDItyEva SradDayA ca guroH sadA /
vicAryArTaM munerDarmAn pratijYAya dvijottamAH // LiP_1,29.70 //
grahaRAntaM hi vA vidvAn aTa dvAdaSavArzikam /
snAtvAhftya ca dArAnvE putrAnutpAdya suvratAn // LiP_1,29.71 //
vfttiBiScAnurUpABis tAn viBajya sutAnmuniH /
agnizwomAdiBiScezwvA yajYEryajYeSvaraM viBum // LiP_1,29.72 //
pUjayet paramAtmAnaM prApyAraRyaM viBAvasO /
munirdvAdaSavarzaM vA varzamAtram aTApi vA // LiP_1,29.73 //
pakzadvAdaSakaM vApi dinadvAdaSakaM tu vA /
kzIraBuk saMyutaH SAntaH sarvAn sampUjayetsurAn // LiP_1,29.74 //
izwvEvaM juhuyAdagnO yajYapAtrARi mantrataH /
apsu vE pArTivaM nyasya gurave tEjasAni tu // LiP_1,29.75 //
svaDanaM sakalaM cEva brAhmaReByo viSaNkayA /
praRipatya guruM BUmO viraktaH saMnyasedyatiH // LiP_1,29.76 //
nikftya keSAn saSiKAn upavItaM visfjya ca /
paYcaBir juhuyAd apsu BUH svAheti vicakzaRaH // LiP_1,29.77 //
tataScorDvaM caredevaM yatiH Sivavimuktaye /
vratenAnaSanenApi toyavfttyApi vA punaH // LiP_1,29.78 //
parRavfttyA payovfttyA PalavfttyApi vA yatiH /
evaM jIvanmfto no cet zaRmAsAdvatsarAttu vA // LiP_1,29.79 //
prasTAnAdikamAyAsaM svadehasya caredyatiH /
SivasAyujyamApnoti karmaRApyevamAcaran // LiP_1,29.80 //
sadyo 'pi laBate muktiM Baktiyukto dfQavratAH // LiP_1,29.81 //
tyAgena vA kiM viDinApy anena Baktasya rudrasya SuBErvratESca /
yajYES ca dAnErviviDES ca homEr labDEScaSAstrErviviDES ca vedEH // LiP_1,29.82 //
SvetenEvaM jito mftyur BavaBaktyA mahAtmanA /
vo 'stu BaktirmahAdeve SaNkare paramAtmani // LiP_1,29.83 //

iti SrIliNgamahApurARe pUrvaBAge ekonatriMSo 'DyAyaH



_______________________________________________________________

LiP, 1, 30

SElAdiruvAca
evamuktAstadA tena brahmaRA brAhmaRarzaBAH /
Svetasya ca kaTAM puRyAm apfcCan paramarzayaH // LiP_1,30.1 //

pitAmaha uvAca
Sveto nAma muniH SrImAn gatAyurgirigahvare /
sakto hyaByarcya yadBaktyA tuzwAva ca maheSvaram // LiP_1,30.2 //
rudrADyAyena puRyena namastetyAdinA dvijAH /
tataH kAlo mahAtejAH kAlaprAptaM dvijottamam // LiP_1,30.3 //
netuM saMcintya viprendrAH sAnniDyamakaronmuneH /
Sveto 'pi dfzwvA taM kAlaM kAlaprApto 'pi SaNkaram // LiP_1,30.4 //
pUjayAmAsa puRyAtmA triyaMbakamanusmaran /
triyaMbakaM yajedevaM suganDiM puzwivarDanam // LiP_1,30.5 //
kiM karizyati me mftyur mftyormftyurahaM yataH /
taM dfzwvA sasmitaM prAha SvetaM lokaBayaMkaraH // LiP_1,30.6 //
ehyehi Sveta cAnena viDinA kiM PalaM tava /
rudro vA BagavAn vizRur brahmA vA jagadISvaraH // LiP_1,30.7 //
kaH samarTaH paritrAtuM mayA grastaM dvijottama /
anena mama kiM vipra rOdreRa viDinA praBoH // LiP_1,30.8 //
netuM yasyotTitaScAhaM yamalokaM kzaRena vE /
yasmAdgatAyustvaM tasmAn mune netumihodyataH // LiP_1,30.9 //
tasya tadvacanaM SrutvA BEravaM DarmamiSritam /
hA rudra rudra rudreti lalApa munipuNgavaH // LiP_1,30.10 //
taM prAha ca mahAdevaM kAlaM samprekzya vE dfSA /
netreRa bAzpamiSreRa saMBrAntena samAkulaH // LiP_1,30.11 //

Sveta uvAca
tvayA kiM kAla no nATaS cAsti cedDi vfzaDvajaH /
liNge 'smin SaNkaro rudraH sarvadevaBavodBavaH // LiP_1,30.12 //
atIva BavaBaktAnAM madviDAnAM mahAtmanAm /
viDinA kiM mahAbAho gacCa gacCa yaTAgatam // LiP_1,30.13 //
tato niSamya kupitas tIkzRadaMzwro BayaNkaraH /
SrutvA Svetasya tadvAkyaM pASahasto BayAvahaH // LiP_1,30.14 //
siMhanAdaM mahatkftvA cAsPAwya ca muhurmuhuH /
babanDa ca muniM kAlaH kAlaprAptaM tamAha ca // LiP_1,30.15 //
mayA badDo 'si viprarze SvetaM netuM yamAlayam /
adya vE devadevena tava rudreRa kiM kftam // LiP_1,30.16 //
kva Sarvastava BaktiS ca kva pUjA pUjayA Palam /
kva cAhaM kva ca me BItiH Sveta badDo 'si vE mayA // LiP_1,30.17 //
liNge 'smin saMsTitaH Sveta tava rudro maheSvaraH /
niScezwo 'sO mahAdevaH kaTaM pUjyo maheSvaraH // LiP_1,30.18 //
tataH sadASivaH svayaM dvijaM nihantumAgatam /
nihantumantakaM smayan smarAriyajYahA haraH // LiP_1,30.19 //
tvaran vinirgataH paraH SivaH svayaM trilocanaH /
triyaMbako 'mbayA samaM sanandinA gaReSvarEH // LiP_1,30.20 //
sasarja jIvitaM kzaRAd BavaM nirIkzya vE BayAt /
papAta cASu vE balI munestu saMniDO dvijAH // LiP_1,30.21 //
nanAda corDvamuccaDIr nirIkzya cAntakAntakam /
nirIkzaRena vE mftaM Bavasya viprapuNgavAH // LiP_1,30.22 //
vineduruccamISvarAH sureSvarA maheSvaram /
praRemuraMbikAmumAM munISvarAstu harzitAH // LiP_1,30.23 //
sasarjur asya mUrDni vE munerBavasya KecarAH /
suSoBanaM suSItalaM supuzpavarzamaMbarAt // LiP_1,30.24 //
aho nirIkzya cAntakaM mftaM tadA suvismitaH /
SilASanAtmajo 'vyayaM SivaM praRamya SaNkaram // LiP_1,30.25 //
uvAca bAlaDIrmftaH prasIda ceti vE muneH /
maheSvaraM maheSvarasya cAnugo gaReSvaraH // LiP_1,30.26 //
tato viveSa BagavAn anugfhya dvijottamam /
kzaRAdgUQaSarIraM hi DvastaM dfzwvAntakaM kzaRAt // LiP_1,30.27 //
tasmAnmftyuYjayaM cEva BaktyA sampUjaye dvijAH /
muktidaM BuktidaM cEva sarvezAmapi SaNkaram // LiP_1,30.28 //
bahunA kiM pralApena saMnyasyAByarcya vE Bavam /
BaktyA cAparayA tasmin viSokA vE BavizyaTa // LiP_1,30.29 //

SElAdiruvAca
evamuktAstadA tena brahmaRA brahmavAdinaH /
prasIda BaktirdeveSe Bavedrudre pinAkini // LiP_1,30.30 //
kena vA tapasA deva yajYenApyaTa kena vA /
vratErvA BagavadBaktA Bavizyanti dvijAtayaH // LiP_1,30.31 //

pitAmaha uvAca
na dAnena muniSrezWAs tapasA ca na vidyayA /
yajYEr homEr vratEr vedEr yogaSAstrEr niroDanEH // LiP_1,30.32 //
prasAde nEva sA BaktiH Sive paramakAraRe /
aTa tasya vacaH SrutvA sarve te paramarzayaH // LiP_1,30.33 //
sadAratanayAH SrAntAH praRemuS ca pitAmaham /
tasmAtpASupatI Baktir DarmakAmArTasidDidA // LiP_1,30.34 //
muner vijayadA cEva sarvamftyujayapradA /
daDIcastu purA BaktyA hariM jitvAmarErviBum // LiP_1,30.35 //
kzayaM jaGAna pAdena vajrAsTitvaM ca labDavAn /
mayApi nirjito mftyur mahAdevasya kIrtanAt // LiP_1,30.36 //
SvetenApi gatenAsyaM mftyormunivareRa tu /
mahAdevaprasAdena jito mftyuryaTA mayA // LiP_1,30.37 //

iti SrIliNgamahApurARe pUrvaBAge triMSo 'DyAyaH



_______________________________________________________________


LiP, 1, 31

sanatkumAra uvAca
kaTaM BavaprasAdena devadAruvanOkasaH /
prapannAH SaraRaM devaM vaktumarhasi me praBo // LiP_1,31.1 //

SElAdiruvAca
tAnuvAca mahABAgAn BagavAn AtmaBUH svayam /
devadAruvanasTAMstu tapasA pAvakapraBAn // LiP_1,31.2 //

pitAmaha uvAca
eza devo mahAdevo vijYeyastu maheSvaraH /
na tasmAtparamaM kiMcit padaM samaDigamyate // LiP_1,31.3 //
devAnAM ca fzInAM ca pitFRAM cEva sa praBuH /
sahasrayugaparyante pralaye sarvadehinaH // LiP_1,31.4 //
saMharatyeza BagavAn kAlo BUtvA maheSvaraH /
eza cEva prajAH sarvAH sfjatyekaH svatejasA // LiP_1,31.5 //
eza cakrI ca vajrI ca SrIvatsakftalakzaRaH /
yogI kftayuge cEva tretAyAM kratur ucyate // LiP_1,31.6 //
dvApare cEva kAlAgnir DarmaketuH kalO smftaH /
rudrasya mUrtayastvetA ye 'BiDyAyanti paRqitAH // LiP_1,31.7 //
caturasraM bahiScAntar azwAsraM piRqikASraye /
vfttaM sudarSanaM yogyam evaM liNgaM prapUjayet // LiP_1,31.8 //
tamo hyagnI rajo brahmA sattvaM vizRuH prakASakam /
mUrtirekA sTitA cAsya mUrtayaH parikIrtitAH // LiP_1,31.9 //
yatra tizWati tadbrahma yogena tu samanvitam /
tasmAdDi devadeveSam ISAnaM praBumavyayam // LiP_1,31.10 //
ArADayanti viprendrA jitakroDA jitendriyAH /
liNgaM kftvA yaTAnyAyaM sarvalakzaRasaMyutam // LiP_1,31.11 //
aNguzWamAtraM suSuBaM suvfttaM sarvasaMmatam /
samanABaM taTAzwAsraM zoqaSAsram aTApi vA // LiP_1,31.12 //
suvfttaM maRqalaM divyaM sarvakAmaPalapradam /
vedikA dviguRA tasya samA vA sarvasaMmatA // LiP_1,31.13 //
gomuKI ca triBAgEkA vedyA lakzaRasaMyutA /
pawwikA ca samantAdvE yavamAtrA dvijottamAH // LiP_1,31.14 //
sOvarRaM rAjataM SElaM kftvA tAmramayaM taTA /
vedikAyAS ca vistAraM triguRaM vE samantataH // LiP_1,31.15 //
vartulaM caturasraM vA zaqasraM vA trirasrakam /
samantAnnirvraRaM SuBraM lakzaREstat sulakzitam // LiP_1,31.16 //
pratizWApya yaTAnyAyaM pUjAlakzaRasaMyutam /
kalaSaM sTApayettasya vedimaDye taTA dvijAH // LiP_1,31.17 //
sahiraRyaM sabIjaM ca brahmaBiS cABimantritam /
secayecca tato liNgaM pavitrEH paYcaBiH SuBEH // LiP_1,31.18 //
pUjayecca yaTAlABaM tataH sidDimavApsyaTa /
samAhitAH pUjayaDvaM saputrAH saha banDuBiH // LiP_1,31.19 //
sarve prAYjalayo BUtvA SUlapARiM prapadyata /
tato drakzyaTa deveSaM durdarSamakftAtmaBiH // LiP_1,31.20 //
yaM dfzwvA sarvamajYAnam aDarmaS ca praRaSyati /
tataH pradakziRaM kftvA brahmARamamitOjasam // LiP_1,31.21 //
samprasTitA vanOkAste devadAruvanaM tataH /
ArADayitumArabDA brahmaRA kaTitaM yaTA // LiP_1,31.22 //
sTaRqilezu vicitrezu parvatAnAM guhAsu ca /
nadInAM ca viviktezu pulinezu SuBezu ca // LiP_1,31.23 //
SEvAlaSoBanAH kecit kecidantarjaleSayAH /
keciddarBAvakASAstu pAdANguzWAgraDizWitAH // LiP_1,31.24 //
dantolUKalinastvanye aSmakuwwAs taTA pare /
sTAnavIrAsanAstvanye mfgacaryAratAH pare // LiP_1,31.25 //
kAlaM nayanti tapasA pUjayA ca mahADiyaH /
evaM saMvatsare pUrRe vasante samupasTite // LiP_1,31.26 //
tatastezAM prasAdArTaM BaktAnAm anukampayA /
devaH kftayuge tasmin girO himavataH SuBe // LiP_1,31.27 //
devadAruvanaM prAptaH prasannaH parameSvaraH /
BasmapAMsUpadigDANgo nagno vikftalakzaRaH // LiP_1,31.28 //
ulmukavyagrahastaS ca raktapiNgalalocanaH /
kvacicca hasate rOdraM kvacidgAyati vismitaH // LiP_1,31.29 //
kvacinnftyati SfNgAraM kvacidrOti muhurmuhuH /
ASrame hyawate BEkzyaM yAcate ca punaH punaH // LiP_1,31.30 //
mAyAM kftvA taTArUpAM devastadvanam AgataH /
tataste munayaH sarve tuzwuvuS ca samAhitAH // LiP_1,31.31 //
adBir viviDamAlyES ca DUpErganDEstaTEva ca /
sapatnIkA mahABAgAH saputrAH saparicCadAH // LiP_1,31.32 //
munayaste taTA vAgBir ISvaraM cedam abruvan /
ajYAnAddevadeveSa yadasmABir anuzWitam // LiP_1,31.33 //
karmaRA manasA vAcA tatsarvaM kzantumarhasi /
caritAni vicitrARi guhyAni gahanAni ca // LiP_1,31.34 //
brahmAdInAM ca devAnAM durvijYeyAni te hara /
agatiM te na jAnImo gatiM nEva ca nEva ca // LiP_1,31.35 //
viSveSvara mahAdeva yo 'si so 'si namo 'stu te /
stuvanti tvAM mahAtmAno devadevaM maheSvaram // LiP_1,31.36 //
namo BavAya BavyAya BAvanAyodBavAya ca /
anantabalavIryAya BUtAnAM pataye namaH // LiP_1,31.37 //
saMhartre ca piSaNgAya avyayAya vyayAya ca /
gaNgAsalilaDArAya ADArAya guRAtmane // LiP_1,31.38 //
tryaMbakAya trinetrAya triSUlavaraDAriRe /
kandarpAya hutASAya namo 'stu paramAtmane // LiP_1,31.39 //
SaNkarAya vfzANkAya gaRAnAM pataye namaH /
daRqahastAya kAlAya pASahastAya vE namaH // LiP_1,31.40 //
vedamantrapraDAnAya SatajihvAya vE namaH /
BUtaM BavyaM BavizyaM ca sTAvaraM jaNgamaM ca yat // LiP_1,31.41 //
tava dehAtsamutpannaM deva sarvamidaM jagat /
pAsi haMsi ca BadraM te prasIda BagavaMstataH // LiP_1,31.42 //
ajYAnAdyadi vijYAnAd yat kiMcit kurute naraH /
tatsarvaM BagavAneva kurute yogamAyayA // LiP_1,31.43 //
evaM stutvA tu munayaH prahfzwErantarAtmaBiH /
yAcanta tapasA yuktAH paSyAmastvAM yaTApurA // LiP_1,31.44 //
tato devaH prasannAtmA svamevAsTAya SaNkaraH /
rUpaM tryakzaM ca saMdrazwuM divyaM cakzuradAtpraBuH // LiP_1,31.45 //
labDadfzwyA tayA dfzwvA devadevaM triyaMbakam /
punastuzwuvurISAnaM devadAruvanOkasaH // LiP_1,31.46 //

iti SrIliNgamahApurARe pUrvaBAge ekatriMSo 'DyAyaH



_______________________________________________________________

LiP, 1, 32

fzaya UcuH
namo digvAsase nityaM kftAntAya triSUline /
vikawAya karAlAya karAlavadanAya ca // LiP_1,32.1 //
arUpAya surUpAya viSvarUpAya te namaH /
kawaNkawAya rudrAya svAhAkArAya vE namaH // LiP_1,32.2 //
sarvapraRatadehAya svayaM ca praRatAtmane /
nityaM nIlaSiKaRqAya SrIkaRWAya namonamaH // LiP_1,32.3 //
nIlakaRWAya devAya citABasmANgaDAriRe /
tvaM brahmA sarvadevAnAM rudrARAM nIlalohitaH // LiP_1,32.4 //
AtmA ca sarvaBUtAnAM sAMKyEH puruza ucyate /
parvatAnAM mahAmerur nakzatrARAM ca candramAH // LiP_1,32.5 //
fzIRAM ca vasizWas tvaM devAnAM vAsavas taTA /
oNkAraH sarvavedAnAM SrezWaM sAma ca sAmasu // LiP_1,32.6 //
AraRyAnAM paSUnAM ca siMhastvaM parameSvaraH /
grAmyARAmfzaBaScAsi BagavAMllokapUjitaH // LiP_1,32.7 //
sarvaTA vartamAno 'pi yo yo BAvo Bavizyati /
tvAmeva tatra paSyAmo brahmaRA kaTitaM taTA // LiP_1,32.8 //
kAmaH kroDaS ca loBaS ca vizAdo mada eva ca /
etad icCAmahe bodDuM prasIda parameSvara // LiP_1,32.9 //
mahAsaMharaRe prApte tvayA deva kftAtmanA /
karaM lalAwe saMviDya vahnirutpAditastvayA // LiP_1,32.10 //
tenAgninA tadA lokA arcirBiH sarvato vftAH /
tasmAdagnisamA hyete bahavo vikftAgnayaH // LiP_1,32.11 //
kAmaH kroDaS ca loBaS ca moho damBa upadravaH /
yAni cAnyAni BUtAni sTAvarARi carARi ca // LiP_1,32.12 //
dahyante prARinaste tu tvatsamutTena vahninA /
asmAkaM dahyamAnAnAM trAtA Bava sureSvara // LiP_1,32.13 //
tvaM ca lokahitArTAya BUtAni pariziYcasi /
maheSvara mahABAga praBo SuBanirIkzaka // LiP_1,32.14 //
AjYApaya vayaM nATa kartAro vacanaM tava /
BUtakowisahasrezu rUpakowiSatezu ca // LiP_1,32.15 //
antaM gantuM na SaktAH sma devadeva namo 'stu te // LiP_1,32.16 //

iti SrIliNgamahApurARe pUrvaBAge dvAtriMSo 'DyAyaH


_______________________________________________________________


LiP, 1, 33

nandyuvAca
tatastutoza BagavAn anugfhya maheSvaraH /
stutiM SrutvA stutastezAm idaM vacanamabravIt // LiP_1,33.1 //
yaH paWecCfRuyAdvApi yuzmABiH kIrtitaM stavam /
SrAvayedvA dvijAnvipro gARapatyamavApnuyAt // LiP_1,33.2 //
vakzyAmi vo hitaM puRyaM BaktAnAM munipuNgavAH /
<advantages of Te PASupata behaviour>
strIliNgamaKilaM devI prakftirmama dehajA // LiP_1,33.3 //
puMlliNgaM puruzo viprA mama dehasamudBavaH /
uBAByAmeva vE sfzwir mama viprA na saMSayaH // LiP_1,33.4 //
na nindedyatinaM tasmAd digvAsasamanuttamam /
bAlonmattavicezwaM tu matparaM brahmavAdinam // LiP_1,33.5 //
ye hi mAM BasmaniratA BasmanA dagDakilbizAH /
yaToktakAriRo dAntA viprA DyAnaparAyaRAH // LiP_1,33.6 //
mahAdevaparA nityaM caranto hyUrDvaretasaH /
arcayanti mahAdevaM vANmanaHkAyasaMyatAH // LiP_1,33.7 //
rudralokamanuprApya na nivartanti te punaH /
tasmAdetadvrataM divyam avyaktaM vyaktaliNginaH // LiP_1,33.8 //
BasmavratAS ca muRqAS ca vratino viSvarUpiRaH /
na tAnparivadedvidvAn na cEtAnnABilaNGayet // LiP_1,33.9 //
na hasennApriyaM brUyAd amutreha hitArTavAn /
yastAnnindati mUQAtmA mahAdevaM sa nindati // LiP_1,33.10 //
yas tvetAn pUjayen nityaM sa pUjayati SaNkaram /
evameza mahAdevo lokAnAM hitakAmyayA // LiP_1,33.11 //
yuge yuge mahAyogI krIqate BasmaguRWitaH /
evaM carata BadraM vas tataH sidDimavApsyaTa // LiP_1,33.12 //
atulamiha mahABayapraRASahetuM SivakaTitaM paramaM padaM viditvA /
vyapagataBavaloBamohacittAH praRipatitAH sahasA SiroBir ugram // LiP_1,33.13 //
tataH pramuditA viprAH SrutvEvaM kaTitaM tadA /
ganDodakEH suSudDES ca kuSapuzpavimiSritEH // LiP_1,33.14 //
snApayanti mahAkumBEr adBir eva maheSvaram /
gAyanti viviDErguhyEr huMkArEScApi susvarEH // LiP_1,33.15 //
namo devADidevAya mahAdevAya vE namaH /
arDanArISarIrAya sAMKyayogapravartine // LiP_1,33.16 //
meGavAhanakfzRAya gajacarmanivAsine /
kfzRAjinottarIyAya vyAlayajYopavItine // LiP_1,33.17 //
suracitasuvicitrakuRqalAya suracitamAlyaviBUzaRAya tuByam /
mfgapativaracarmavAsase ca praTitayaSase namo 'stu SaNkarAya // LiP_1,33.18 //
tatas tAn sa munIn prItaH pratyuvAca maheSvaraH /
prIto 'smi tapasA yuzmAn varaM vfRuta suvratAH // LiP_1,33.19 //
tataste munayaH sarve praRipatya maheSvaram /
BfgvaNgirA vasizWaS ca viSvAmitrastaTEva ca // LiP_1,33.20 //
gOtamo 'triH sukeSaS ca pulastyaH pulahaH kratuH /
marIciH kaSyapaH kaRvaH saMvartaS ca mahAtapAH // LiP_1,33.21 //
te praRamya mahAdevam idaM vacanamabruvan /
BasmasnAnaM ca nagnatvaM vAmatvaM pratilomatA // LiP_1,33.22 //
sevyAsevyatvamevaM ca hy etadicCAma veditum /
tatastezAM vacaH SrutvA BagavAnparameSvaraH // LiP_1,33.23 //
sasmitaM prAha samprekzya sarvAnmunivarAMstadA // LiP_1,33.24 //

iti SrIliNgamahApurARe pUrvaBAge fzivAkyaM nAma trayastriMSo 'DyAyaH



_______________________________________________________________


LiP, 1, 34

SrIBagavAnuvAca
etadvaH sampravakzyAmi kaTA sarvasvamadya vE /
agnirhyahaM somakartA somaScAgnimupASritaH // LiP_1,34.1 //
kftametadvahatyagnir BUyo lokasamASrayAt /
asakfttvagninA dagDaM jagat sTAvarajaNgamam // LiP_1,34.2 //
BasmasAdvihitaM sarvaM pavitramidamuttamam /
BasmanA vIryamAsTAya BUtAni pariziYcati // LiP_1,34.3 //
agnikAryaM ca yaH kftvA karizyati triyAyuzam /
BasmanA mama vIryeRa mucyate sarvakilbizEH // LiP_1,34.4 //
BAsata ityeva yadBasma SuBaM BAvayate ca yat /
BakzaRAt sarvapApAnAM Basmeti parikIrtitam // LiP_1,34.5 //
UzmapAH pitaro jYeyA devA vE somasaMBavAH /
agnIzomAtmakaM sarvaM jagatsTAvarajaNgamam // LiP_1,34.6 //
ahamagnirmahAtejAH somaScEzA mahAMbikA /
ahamagniS ca somaS ca prakftyA puruzaH svayam // LiP_1,34.7 //
tasmAdBasma mahABAgA madvIryamiti cocyate /
svavIryaM vapuzA cEva DArayAmIti vE sTitiH // LiP_1,34.8 //
tadApraBfti lokezu rakzArTamaSuBezu ca /
BasmanA kriyate rakzA sUtikAnAM gfhezu ca // LiP_1,34.9 //
BasmasnAnaviSudDAtmA jitakroDo jitendriyaH /
matsamIpaM samAgamya na BUyo vinivartate // LiP_1,34.10 //
vrataM pASupataM yogaM kApilaM cEva nirmitam /
pUrvaM pASupataM hyetan nirmitaM tadanuttamam // LiP_1,34.11 //
SezAScASramiRaH sarve paScAtsfzwAH svayaMBuvA /
sfzwirezA mayA sfzwA lajjAmohaBayAtmikA // LiP_1,34.12 //
nagnA eva hi jAyante devatA munayas taTA /
ye cAnye mAnavA loke sarve jAyantyavAsasaH // LiP_1,34.13 //
indriyErajitErnagno dukUlenApi saMvftaH /
tEreva saMvftErgupto na vastraM kAraRaM smftam // LiP_1,34.14 //
kzamA DftirahiMsA ca vErAgyaM cEva sarvaSaH /
tulyO mAnAvamAnO ca tadAvaraRamuttamam // LiP_1,34.15 //
BasmasnAnena digDANgo DyAyate manasA Bavam /
yadyakAryasahasrARi kftvA yaH snAti BasmanA // LiP_1,34.16 //
tatsarvaM dahate Basma yaTAgnistejasA vanam /
tasmAd yatnaparo BUtvA trikAlamapi yaH sadA // LiP_1,34.17 //
BasmanA kurute snAnaM gARapatyaM sa gacCati /
samAhftya kratUn sarvAn gfhItvA vratamuttamam // LiP_1,34.18 //
DyAyanti ye mahAdevaM lIlAsadBAvaBAvitAH /
uttareRAryapanTAnaM te 'mftatvamavApnuyuH // LiP_1,34.19 //
dakziRena ca panTAnaM ye SmaSAnAni Bejire /
aRimA garimA cEva laGimA prAptireva ca // LiP_1,34.20 //
icCA kAmAvasAyitvaM taTA prAkAmyameva ca /
IkzaRena ca panTAnaM ye SmaSAnAni Bejire /
aRimA garimA cEva laGimA prAptireva ca // LiP_1,34.21 //
indrAdayas taTA devAH kAmikavratamAsTitAH /
ESvaryaM paramaM prApya sarve praTitatejasaH // LiP_1,34.22 //
vyapagatamadamohamuktarAgas tamorajodozavivarjitasvaBAvaH /
pariBavamidamuttamaM viditvA paSupatiyogaparo BavetsadEva // LiP_1,34.23 //
imaM pASupataM DyAyan sarvapApapraRASanam /
yaH paWecca SucirBUtvA SraddaDAno jitendriyaH // LiP_1,34.24 //
sarvapApaviSudDAtmA rudralokaM sa gacCati /
te sarve munayaH SrutvA vasizWAdyA dvijottamAH // LiP_1,34.25 //
BasmapARquradigDANgA baBUvurvigataspfhAH /
rudralokAya kalpAnte saMsTitAH SivatejasA // LiP_1,34.26 //
tasmAnna nindyAH pUjyASca vikftA malinA api /
rUpAnvitAS ca viprendrAH sadA yogIndraSaNkayA // LiP_1,34.27 //
bahunA kiM pralApena BavaBaktA dvijottamAH /
saMpUjyAH sarvayatnena SivavannAtra saMSayaH // LiP_1,34.28 //
malinAScEva viprendrA BavaBaktA dfQavratAH /
daDIcastu yaTA deva- devaM jitvA vyavasTitaH // LiP_1,34.29 //
nArAyaRaM taTA loke rudraBaktyA na saMSayaH /
tasmAtsarvaprayatnena BasmadigDatanUruhAH // LiP_1,34.30 //
jawino muRqinaScEva nagnA nAnAprakAriRaH /
saMpUjyAH SivavannityaM manasA karmaRA girA // LiP_1,34.31 //

iti SrIliNgamahApurARe pUrvaBAge yogipraSaMsA nAma catustriMSo 'DyAyaH



_______________________________________________________________


LiP, 1, 35

sanatkumAra uvAca
kaTaM jaGAna rAjAnaM kzupaM pAdena suvrata /
daDIcaH samare jitvA devadevaM janArdanam // LiP_1,35.1 //
vajrAsTitvaM kaTaM leBe mahAdevAnmahAtapAH /
vaktumarhasi SElAde jito mftyustvayA yaTA // LiP_1,35.2 //

SElAdiruvAca
brahmaputro mahAtejA rAjA kzupa iti smftaH /
aBUnmitro daDIcasya munIndrasya janeSvaraH // LiP_1,35.3 //
cirAttayoH prasaMgAdvE vAdaH kzupadaDIcayoH /
aBavat kzatriyaSrezWo vipra eveti viSrutaH // LiP_1,35.4 //
azwAnAM lokapAlAnAM vapurDArayate nfpaH /
tasmAdindro hyayaM vahnir yamaS ca nirftis taTA // LiP_1,35.5 //
varuRaScEva vAyuS ca somo Danada eva ca /
ISvaro 'haM na saMdeho nAvamantavya eva ca // LiP_1,35.6 //
mahatI devatA yA sA mahataScApi suvrata /
tasmAttvayA mahABAga cyAvaneya sadA hyaham // LiP_1,35.7 //
nAvamantavya eveha pUjanIyaS ca sarvaTA /
SrutvA taTA mataM tasya kzupasya munisattamaH // LiP_1,35.8 //
daDIcaS cyAvaniS cogro gOravAdAtmano dvijaH /
atAqayatkzupaM mUrDni daDIco vAmamuzwinA /
ciCeda vajreRa ca taM daDIcaM balavAn kzupaH // LiP_1,35.9 //
brahmaloke purAsO hi brahmaRaH kzutasaMBavaH /
labDaM vajraM ca kAryArTaM vajriRA coditaH praBuH // LiP_1,35.10 //
svecCayEva naro BUtvA narapAlo baBUva saH /
tasmAdrAjA sa viprendram ajayadvE mahAbalaH // LiP_1,35.11 //
yaTA vajraDaraH SrImAn balavAMstamasAnvitaH /
papAta BUmO nihato vajreRa dvijapuNgavaH // LiP_1,35.12 //
sasmAra ca tadA tatra duHKAdvE BArgavaM munim /
Sukro 'pi saMDayAmAsa tAqitaM kuliSena tam // LiP_1,35.13 //
yogAdetya daDIcasya dehaM dehaBftAMvaraH /
saMDAya pUrvavaddehaM daDIcasyAha BArgavaH // LiP_1,35.14 //
Bo daDIca mahABAga devadevamumApatim /
sampUjya pUjyaM brahmAdyEr devadevaM niraYjanam // LiP_1,35.15 //
avaDyo Bava viprarze prasAdAttryambakasya tu /
mftasaMjIvanaM tasmAl labDametanmayA dvija // LiP_1,35.16 //
nAsti mftyuBayaM SaMBor BaktAnAmiha sarvataH /
mftasaMjIvanaM cApi SEvamadya vadAmi te // LiP_1,35.17 //
triyaMbakaM yajAmahe trElokyapitaraM praBum /
trimaRqalasya pitaraM triguRasya maheSvaram // LiP_1,35.18 //
tritattvasya trivahneS ca triDABUtasya sarvataH /
trivedasya mahAdevaM suganDiM puzwivarDanam // LiP_1,35.19 //
sarvaBUtezu sarvatra triguRe prakftO taTA /
indriyezu taTAnyezu devezu ca gaRezu ca // LiP_1,35.20 //
puzpezu ganDavatsUkzmaH suganDiH parameSvaraH /
puzwiS ca prakftiryasmAt puruzasya dvijottama // LiP_1,35.21 //
mahadAdiviSezAnta- vikalpasyApi suvrata /
vizRoH pitAmahasyApi munInAM ca mahAmune // LiP_1,35.22 //
indrasyApi ca devAnAM tasmAdvE puzwivarDanaH /
taM devamamftaM rudraM karmaRA tapasA taTA // LiP_1,35.23 //
svADyAyena ca yogena DyAnena ca yajAmahe /
satyenAnena mukzIyAn mftyupASAd BavaH svayam // LiP_1,35.24 //
banDamokzakaro yasmAd urvArukamiva praBuH /
mftasaMjIvano mantro mayA labDastu SaNkarAt // LiP_1,35.25 //
japtvA hutvABimantryEvaM jalaM pItvA divAniSam /
liNgasya saMniDO DyAtvA nAsti mftyuBayaM dvija // LiP_1,35.26 //
tasya tadvacanaM SrutvA tapasArADya SaNkaram /
vajrAsTitvam avaDyatvam adInatvaM ca labDavAn // LiP_1,35.27 //
evamArADya deveSaM daDIco munisattamaH /
prApyAvaDyatvamanyES ca vajrAsTitvaM prayatnataH // LiP_1,35.28 //
atAqayacca rAjendraM pAdamUlena mUrDani /
kzupo daDIcaM vajreRa jaGAnorasi ca praBuH // LiP_1,35.29 //
nABUnnASAya tadvajraM daDIcasya mahAtmanaH /
praBAvAtparameSasya vajrabadDaSarIriRaH // LiP_1,35.30 //
dfzwvApyavaDyatvamadInatAM ca kzupo daDIcasya tadA praBAvam /
ArADayAmAsa hariM mukundam indrAnujaM prekzya tadAMbujAkzam // LiP_1,35.31 //

iti SrIliNgamahApurARe pUrvaBAge kzupAbiDanfpaparABavavarRanaM nAma paYcatriMSo 'DyAyaH



_______________________________________________________________


LiP, 1, 36

nandyuvAca
pUjayA tasya saMtuzwo BagavAnpuruzottamaH /
SrIBUmisahitaH SrImAY SaNKacakragadADaraH // LiP_1,36.1 //
kirIwI padmahastaS ca sarvABaraRaBUzitaH /
pItAMbaraS ca BagavAn devErdEtyES ca saMvftaH // LiP_1,36.2 //
pradadO darSanaM tasmE divyaM vE garuqaDvajaH /
divyena darSanenEva dfzwvA devaM janArdanam // LiP_1,36.3 //
tuzwAva vAgBir izwABiH praRamya garuqaDvajam /
tvamAdistvamanAdiS ca prakftistvaM janArdanaH // LiP_1,36.4 //
puruzastvaM jagannATo vizRurviSveSvaro BavAn /
yo 'yaM brahmAsi puruzo viSvamUrtiH pitAmahaH // LiP_1,36.5 //
tattvamAdyaM BavAneva paraM jyotirjanArdana /
paramAtmA paraM DAma SrIpate BUpate praBo // LiP_1,36.6 //
tvatkroDasaMBavo rudras tamasA ca samAvftaH /
tvatprasAdAjjagadDAtA rajasA ca pitAmahaH // LiP_1,36.7 //
tvatprasAdAtsvayaM vizRuH sattvena puruzottamaH /
kAlamUrte hare vizRo nArAyaRa jaganmaya // LiP_1,36.8 //
mahAMs taTA ca BUtAdis tanmAtrARIndriyARi ca /
tvayEvADizWitAnyeva viSvamUrte maheSvara // LiP_1,36.9 //
mahAdeva jagannATa pitAmaha jagadguro /
prasIda devadeveSa prasIda parameSvara // LiP_1,36.10 //
prasIda tvaM jagannATa SaraRyaM SaraRaM gataH /
vEkuRWa SOre sarvajYa vAsudeva mahABuja // LiP_1,36.11 //
saMkarzaRa mahABAga pradyumna puruzottama /
anirudDa mahAvizRo sadA vizRo namo 'stu te // LiP_1,36.12 //
vizRo tavAsanaM divyam avyaktaM maDyato viBuH /
sahasraPaRasaMyuktas tamomUrtirDarADaraH // LiP_1,36.13 //
aDaS ca Darmo deveSa jYAnaM vErAgyameva ca /
ESvaryamAsanasyAsya pAdarUpeRa suvrata // LiP_1,36.14 //
saptapAtAlapAdastvaM DarAjaGanameva ca /
vAsAMsi sAgarAH sapta diSaScEva mahABujAH // LiP_1,36.15 //
dyOrmUrDA te viBo nABiH KaM vAyurnAsikAM gataH /
netre somaS ca sUryaS ca keSA vE puzkarAdayaH // LiP_1,36.16 //
nakzatratArakA dyOS ca grEveyakaviBUzaRam /
kaTaM stozyAmi deveSaM pUjyaS ca puruzottamaH // LiP_1,36.17 //
SradDayA ca kftaM divyaM yac CrutaM yacca kIrtitam /
yadizwaM tatkzamasveSa nArAyaRa namo 'stu te // LiP_1,36.18 //

SElAdiruvAca
idaM tu vEzRavaM stotraM sarvapApapraRASanam /
yaH paWecCfRuyAdvApi kzupeRa parikIrtitam // LiP_1,36.19 //
SrAvayedvA dvijAn BaktyA vizRulokaM sa gacCati // LiP_1,36.20 //
sampUjya cEvaM tridaSeSvarAdyEH stutvA stutaM devamajeyamISam /
vijYApayAmAsa nirIkzya BaktyA janArdanAya praRipatya mUrDnA // LiP_1,36.21 //

rAjovAca
BagavanbrAhmaRaH kaScid daDIca iti viSrutaH /
DarmavettA vinItAtmA saKA mama purABavat // LiP_1,36.22 //
avaDyaH sarvadA sarvEH SaNkarArcanatatparaH /
sAvajYaM vAmapAdena sa mAM mUrDni sadasyaTa // LiP_1,36.23 //
tAqayAmAsa deveSa vizRo viSvajagatpate /
uvAca ca madAvizwo na biBemIti sarvataH // LiP_1,36.24 //
jetumicCAmi taM vipraM daDIcaM jagadISvara /
yaTA hitaM taTA kartuM tvamarhasi janArdana // LiP_1,36.25 //

SElAdiruvAca
jYAtvA so 'pi daDIcasya hy avaDyatvaM mahAtmanaH /
sasmAra ca maheSasya praBAvamatulaM hariH // LiP_1,36.26 //
evaM smftvA hariH prAha brahmaRaH kzutasaMBavam /
viprARAM nAsti rAjendra Bayametya maheSvaram // LiP_1,36.27 //
viSezAdrudraBaktAnAm aBayaM sarvadA nfpa /
nIcAnAmapi sarvatra daDIcasyAsya kiM punaH // LiP_1,36.28 //
tasmAttava mahABAga vijayo nAsti BUpate /
duHKaM karomi viprasya SApArTaM sasurasya me // LiP_1,36.29 //
BavitA tasya SApena dakzayajYe surEH samam /
vinASo mama rAjendra punarutTAnameva ca // LiP_1,36.30 //
tasmAtsametya viprendraM sarvayatnena BUpate /
karomi yatnaM rAjendra daDIcavijayAya te // LiP_1,36.31 //

SElAdiruvAca
SrutvA vAkyaM kzupaH prAha taTAstviti janArdanam /
BagavAnapi viprasya daDIcasyASramaM yayO // LiP_1,36.32 //
AsTAya rUpaM viprasya BagavAn BaktavatsalaH /
daDIcamAha brahmarzim aBivandya jagadguruH // LiP_1,36.33 //

SrIBagavAnuvAca
BoBo daDIca brahmarze BavArcanaratAvyaya /
varamekaM vfRe tvattas taM BavAndAtumarhati // LiP_1,36.34 //
yAcito devadevena daDIcaH prAha vizRunA /
jYAtaM tavepsitaM sarvaM na biBemi tavApyaham // LiP_1,36.35 //
BavAn viprasya rUpeRa Agato 'si janArdana /
BUtaM BavizyaM deveSa vartamAnaM janArdana // LiP_1,36.36 //
jYAtaM prasAdAdrudrasya dvijatvaM tyaja suvrata /
ArADito 'si deveSa kzupeRa maDusUdana // LiP_1,36.37 //
jAne tavEnAM Bagavan BaktavatsalatAM hare /
sTAne tavEzA Bagavan BaktavAtsalyatA hare // LiP_1,36.38 //
asti cedBagavan BItir BavArcanaratasya me /
vaktumarhasi yatnena varadAMbujalocana // LiP_1,36.39 //
vadAmi na mfzA tasmAn na biBemi janArdana /
na biBemi jagatyasmin devadEtyadvijAdapi // LiP_1,36.40 //

nandyuvAca
SrutvA vAkyaM daDIcasya tadAsTAya janArdanaH /
svarUpaM sasmitaM prAha saMtyajya dvijatAM kzaRAt // LiP_1,36.41 //

SrIBagavAnuvAca
BayaM daDIca sarvatra nAstyeva tava suvrata /
BavArcanarato yasmAd BavAn sarvajYa eva ca // LiP_1,36.42 //
biBemIti sakfdvaktuM tvamarhasi namastava /
niyogAnmama viprendra kzupaM prati sadasyaTa // LiP_1,36.43 //
evaM SrutvApi tadvAkyaM sAntvaM vizRormahAmuniH /
na biBemIti taM prAha daDIco devasattamam // LiP_1,36.44 //
praBAvAddevadevasya SaMBoH sAkzAtpinAkinaH /
Sarvasya SaNkarasyAsya sarvajYasya mahAmuniH // LiP_1,36.45 //
tatastasya muneH SrutvA vacanaM kupito hariH /
cakramudyamya BagavAn diDakzurmunisattamam // LiP_1,36.46 //
aBavatkuRWitAgraM hi vizRoScakraM sudarSanam /
praBAvAdDi daDIcasya kzupasyEva hi saMniDO // LiP_1,36.47 //
dfzwvA tatkuRWitAgraM hi cakraM cakriRamAha saH /
daDIcaH sasmitaM sAkzAt sadasadvyaktikAraRam // LiP_1,36.48 //
Bagavan BavatA labDaM purAtIva sudAruRam /
sudarSanamiti KyAtaM cakraM vizRo prayatnataH // LiP_1,36.49 //
BavasyEtacCuBaM cakraM na jiGAMsati mAmiha /
brahmAstrAdyEstaTAnyErhi prayatnaM kartumarhasi // LiP_1,36.50 //

SElAdiruvAca
tasya tadvacanaM SrutvA dfzwvA nirvIryamAyuDam /
sasarja ca punastasmE sarvAstrARi samantataH // LiP_1,36.51 //
cakrurdevAstatastasya vizRoH sAhAyyamavyayAH /
dvijenEkena yodDuM hi pravfttasya mahAbalAH // LiP_1,36.52 //
kuSamuzwiM tadAdAya daDIcaH saMsmaranBavam /
sasarja sarvadeveByo vajrAsTiH sarvato vaSI // LiP_1,36.53 //
divyaM triSUlam aBavat kAlAgnisadfSapraBam /
dagDuM devAnmatiM cakre yugAntAgnirivAparaH // LiP_1,36.54 //
indranArAyaRAdyES ca devEstyaktAni yAni tu /
AyuDAni samastAni praRemus triSiKaM mune // LiP_1,36.55 //
devAS ca dudruvuH sarve DvastavIryA dvijottama /
sasarja BagavAn vizRuH svadehAtpuruzottamaH // LiP_1,36.56 //
AtmanaH sadfSAn divyAMl lakzalakzAyutAn gaRAn /
tAni sarvARi sahasA dadAha munisattamaH // LiP_1,36.57 //
tato vismayanArTAya viSvamUrtiraBUdDariH /
tasya dehe hareH sAkzAd apaSyaddvijasattamaH // LiP_1,36.58 //
daDIco BagavAnvipraH devatAnAM gaRAn pfTak /
rudrARAM kowayaScEva gaRAnAM kowayastadA // LiP_1,36.59 //
aRqAnAM kowayaScEva viSvamUrtestanO tadA /
dfzwvEtadaKilaM tatra cyAvanir vismitaM tadA // LiP_1,36.60 //
vizRumAha jagannATaM jaganmayamajaM viBum /
aMBasAByukzya taM vizRuM viSvarUpaM mahAmuniH // LiP_1,36.61 //
mAyAM tyaja mahAbAho pratiBAsA vicArataH /
vijYAnAnAM sahasrARi durvijYeyAni mADava // LiP_1,36.62 //
mayi paSya jagat sarvaM tvayA sArDam anindita /
brahmARaM ca taTA rudraM divyAM dfzwiM dadAmi te // LiP_1,36.63 //
ityuktvA darSayAmAsa svatanO niKilaM muniH /
taM prAha ca hariM devaM sarvadevaBavodBavam // LiP_1,36.64 //
mAyayA hyanayA kiM vA mantraSaktyATa vA praBo /
vastuSaktyATa vA vizRo DyAnaSaktyATa vA punaH // LiP_1,36.65 //
tyaktvA mAyAmimAM tasmAd yodDumarhasi yatnataH /
evaM tasya vacaH SrutvA dfzwvA mAhAtmyamadButam // LiP_1,36.66 //
devAS ca dudruvurBUyo devaM nArAyaRaM ca tam /
vArayAmAsa niScezwaM padmayonirjagadguruH // LiP_1,36.67 //
niSamya vacanaM tasya brahmaRastena nirjitaH /
jagAma BagavAn vizRuH praRipatya mahAmunim // LiP_1,36.68 //
kzupo duHKAturo BUtvA sampUjya ca munISvaram /
daDIcamaBivandyASu prArTayAmAsa viklavaH // LiP_1,36.69 //
daDIca kzamyatAM deva mayAjYAnAtkftaM saKe /
vizRunA hi surErvApi rudraBaktasya kiM tava // LiP_1,36.70 //
prasIda parameSAna durlaBA durjanErdvija /
BaktirBaktimatAM SrezWa madviDEH kzatriyADamEH // LiP_1,36.71 //
SrutvAnugfhya taM vipro daDIcastapatAM varaH /
rAjAnaM muniSArdUlaH SaSApa ca surottamAn // LiP_1,36.72 //
rudrakopAgninA devAH sadevendrA munISvarEH /
DvastA Bavantu devena vizRunA ca samanvitAH // LiP_1,36.73 //
prajApater maKe puRye dakzasya sumahAtmanaH /
evaM SaptvA kzupaM prekzya punarAha dvijottamaH // LiP_1,36.74 //
devES ca pUjyA rAjendra nfpES ca viviDErgaREH /
brAhmaRA eva rAjendra balinaH praBavizRavaH // LiP_1,36.75 //
ityuktvA svowajaM vipraH praviveSa mahAdyutiH /
daDIcamaBivandyEva jagAma svaM nfpaH kzayam // LiP_1,36.76 //
tadeva tIrTamaBavat sTAneSvaramiti smftam /
sTAneSvaram anuprApya SivasAyujyam ApnuyAt // LiP_1,36.77 //
kaTitastava saMkzepAd vivAdaH kzubdaDIcayoH /
praBAvaS ca daDIcasya Bavasya ca mahAmune // LiP_1,36.78 //
ya idaM kIrtayeddivyaM vivAdaM kzubdaDIcayoH /
jitvApamftyuM dehAnte brahmalokaM prayAti saH // LiP_1,36.79 //
ya idaM kIrtya saMgrAmaM praviSettasya sarvadA /
nAsti mftyuBayaM cEva vijayI ca Bavizyati // LiP_1,36.80 //

iti SrIliNgamahApurARe pUrvaBAge kzupadaDIcisaMvAdo nAma zawtriMSo 'DyAyaH


_______________________________________________________________


LiP, 1, 37

sanatkumAra uvAca
BavAnkaTamanuprApto mahAdevamumApatim /
SrotumicCAmi tatsarvaM vaktumarhasi me praBo // LiP_1,37.1 //

SElAdiruvAca
prajAkAmaH SilAdo 'BUt pitA mama mahAmune /
so 'pyanDaH suciraM kalaM tapastepe suduScaram // LiP_1,37.2 //
tapatastasya tapasA saMtuzwo vajraDfk praBuH /
SilAdamAha tuzwo 'smi varayasva varAniti // LiP_1,37.3 //
tataH praRamya deveSaM sahasrAkzaM sahAmarEH /
provAca muniSArdUla kftAYjalipuwo harim // LiP_1,37.4 //

SilAda uvAca
BagavandevatAriGna sahasrAkza varaprada /
ayonijaM mftyuhInaM putramicCAmi suvrata // LiP_1,37.5 //

Sakra uvAca
putraM dAsyAmi viprarze yonijaM mftyusaMyutam /
anyaTA te na dAsyAmi mftyuhInA na santi vE // LiP_1,37.6 //
na dAsyati sutaM te 'tra mftyuhInamayonijam /
pitAmaho 'pi BagavAn kimutAnye mahAmune // LiP_1,37.7 //
so 'pi devaH svayaM brahmA mftyuhIno na ceSvaraH /
yonijaS ca mahAtejAS cARqajaH padmasaMBavaH // LiP_1,37.8 //
maheSvarANgajaScEva BavAnyAstanayaH praBuH /
tasyApyAyuH samAKyAtaM parArDadvayasaMmitam // LiP_1,37.9 //
kowikowisahasrARi aharBUtAni yAni vE /
samatItAni kalpAnAM tAvacCezAparatraye // LiP_1,37.10 //
tasmAdayonije putre mftyuhIne prayatnataH /
parityajASAM viprendra gfhARAtmasamaM sutam // LiP_1,37.11 //

SElAdiruvAca
tasya tadvacanaM SrutvA pitA me lokaviSrutaH /
SilAda iti puRyAtmA punaH prAha SacIpatim // LiP_1,37.12 //

SilAda uvAca
BagavannaRqayonitvaM padmayonitvameva ca /
maheSvarANgayonitvaM SrutaM vE brahmaRo mayA // LiP_1,37.13 //
purA mahendradAyAdAd gadataScAsya pUrvajAt /
nAradAdvE mahAbAho kaTamatrASu no vada // LiP_1,37.14 //
dAkzAyaRI sA dakzo 'pi devaH padmodBavAtmajaH /
pOtrIkanakagarBasya kaTaM tasyAH suto viBuH // LiP_1,37.15 //

Sakra uvAca
sTAne saMSayituM vipra tava vakzyAmi kAraRam /
kalpe tatpuruze vfttaM brahmaRaH paramezWinaH // LiP_1,37.16 //
sasarja sakalaM DyAtvA brahmARaM parameSvaraH /
janArdano jagannATaH kalpe vE meGavAhane // LiP_1,37.17 //
divyaM varzasahasraM tu meGo BUtvAvahadDaram /
nArAyaRo mahAdevaM bahumAnena sAdaram // LiP_1,37.18 //
dfzwvA BAvaM mahAdevo hareH svAtmani SaNkaraH /
pradadO tasya sakalaM srazwuM vE brahmaRA saha // LiP_1,37.19 //
tadA taM kalpamAhurvE meGavAhanasaMjYayA /
hiraRyagarBastaM dfzwvA tasya dehodBavastadA // LiP_1,37.20 //
janArdanasutaH prAha tapasA prApya SaNkaram /
tava vAmANgajo vizRur dakziRANgaBavo hyaham // LiP_1,37.21 //
mayA saha jagatsarvaM taTApyasfjadacyutaH /
jaganmayo 'vahadyasmAn meGo BUtvA divAniSam // LiP_1,37.22 //
BavantamavahadvizRur devadevaM jagadgurum /
nArAyaRAdapi viBo Bakto 'haM tava SaNkara // LiP_1,37.23 //
prasIda dehi me sarvaM sarvAtmatvaM tava praBo /
tadATa labDvA BagavAn BavAtsarvAtmatAM kzaRAt // LiP_1,37.24 //
tvaramARo 'Ta saMgamya dadarSa puruzottamam /
ekArRavAlaye SuBre tv anDakAre sudAruRe // LiP_1,37.25 //
hemaratnacite divye manasA ca vinirmite /
duzprApye durjanEH puRyEH sanakAdyEragocare // LiP_1,37.26 //
jagadAvAsahfdayaM dadarSa puruzaM tvajaH /
anantaBogaSayyAyAM SAyinaM paNkajekzaRam // LiP_1,37.27 //
SaNKacakragadApadmaM DArayantaM caturBujam /
sarvABaraRasaMyuktaM SaSimaRqalasanniBam // LiP_1,37.28 //
SrIvatsalakzaRaM devaM prasannAsyaM janArdanam /
ramAmfdukarAmBoja- sparSaraktapadAmbujam // LiP_1,37.29 //
paramAtmAnamISAnaM tamasA kAlarUpiRam /
rajasA sarvalokAnAM sargalIlApravartakam // LiP_1,37.30 //
sattvena sarvaBUtAnAM sTApakaM parameSvaram /
sarvAtmAnaM mahAtmAnaM paramAtmAnamISvaram // LiP_1,37.31 //
kzIrArRave 'mftamaye SAyinaM yoganidrayA /
taM dfzwvA prAha vE brahmA BagavantaM janArdanam // LiP_1,37.32 //
grasAmi tvAM prasAdena yaTApUrvaM BavAnaham /
smayamAnastu BagavAn pratibuDya pitAmaham // LiP_1,37.33 //
udEkzata mahAbAhuH smitamIzaccakAra saH /
viveSa cARqajaM taM tu grastastena mahAtmanA // LiP_1,37.34 //
tatastaM cAsfjadbrahmA BruvormaDyena cAcyutam /
sfzwastena hariH prekzya sTitastasyATa saMniDO // LiP_1,37.35 //
etasminnantare rudraH sarvadevaBavodBavaH /
vikftaM rUpamAsTAya purA dattavarastayoH // LiP_1,37.36 //
AgacCadyatra vE vizRur viSvAtmA parameSvaraH /
prasAdamatulaM kartuM brahmaRaS ca hareH praBuH // LiP_1,37.37 //
tataH sametya tO devO sarvadevaBavodBavam /
apaSyatAM BavaM devaM kAlAgnisadfSaM praBum // LiP_1,37.38 //
tO taM tuzwuvatuScEva SarvamugraM kapardinam /
praRematuS ca varadaM bahumAnena dUrataH // LiP_1,37.39 //
Bavo 'pi BagavAn devam anugfhya pitAmaham /
janArdanaM jagannATas tatrEvAntaraDIyata // LiP_1,37.40 //

iti SrIliNgamahApurARe pUrvaBAge brahmaRo varapradAnaM nAma saptatriMSo 'DyAyaH



_______________________________________________________________


LiP, 1, 38

SElAdiruvAca
gate maheSvare deve tamuddiSya janArdanaH /
praRamya BagavAnprAha padmayonimajodBavaH // LiP_1,38.1 //

SrIvizRuruvAca
parameSo jagannATaH SaNkarastveza sarvagaH /
AvayoraKilasyeSaH SaraRaM ca maheSvaraH // LiP_1,38.2 //
ahaM vAmANgajo brahman SaNkarasya mahAtmanaH /
BavAn Bavasya devasya dakziRANgaBavaH svayam // LiP_1,38.3 //
mAmAhur fzayaH prekzya praDAnaM prakftiM taTA /
avyaktamajamityevaM BavantaM puruzastviti // LiP_1,38.4 //
evamAhurmahAdevam Avayorapi kAraRam /
ISaM sarvasya jagataH praBumavyayamISvaram // LiP_1,38.5 //
so 'pi tasyAmareSasya vacanAdvArijodBavaH /
vareRyaM varadaM rudram astuvatpraRanAma ca // LiP_1,38.6 //
aTAmBasA plutAM BUmIM samADAya janArdanaH /
pUrvavatsTApayAmAsa vArAhaM rUpamAsTitaH // LiP_1,38.7 //
nadInadasamudrAMS ca pUrvavaccAkarotpraBuH /
kftvA corvIM prayatnena nimnonnatavivarjitAm // LiP_1,38.8 //
DarAyAM so 'cinotsarvAn BUDarAn BUDarAkftiH /
BUrAdyAMScaturo lokAn kalpayAmAsa pUrvavat // LiP_1,38.9 //
srazwuM ca BagavAMScakre matiM matimatAM varaH /
muKyaM ca tEryagyonyaM ca dEvikaM mAnuzaM taTA // LiP_1,38.10 //
viBuScAnugrahaM tatra kOmArakam adInaDIH /
purastAdasfjaddevaH sanandaM sanakaM taTA // LiP_1,38.11 //
sanAtanaM satAM SrezWaM nEzkarmyeRa gatAH param /
marIciBfgvaNgirasaM pulastyaM pulahaM kratum // LiP_1,38.12 //
dakzamatriM vasizWaM ca so 'sfjad yogavidyayA /
saMkalpaM cEva DarmaM ca hy aDarmaM BagavAnpraBuH // LiP_1,38.13 //
dvAdaSEva prajAstvetA brahmaRo 'vyaktajanmanaH /
fBuM sanatkumAraM ca sasarjAdO sanAtanaH // LiP_1,38.14 //
tO corDvaretasO divyO cAgrajO brahmavAdinO /
kumArO brahmaRastulyO sarvajYO sarvaBAvinO // LiP_1,38.15 //
evaM muKyAdikAn sfzwvA padmayoniH SilASana /
yugaDarmAnaSezAMS ca kalpayAmAsa viSvasfk // LiP_1,38.16 //

iti SrIliNgamahApurARe pUrvaBAge vEzRavakaTanaM nAmAzwatriMSo 'DyAyaH


_______________________________________________________________


LiP, 1, 39

SElAdiruvAca
SrutvA SakreRa kaTitaM pitA mama mahAmuniH /
punaH papracCa deveSaM praRamya racitAYjaliH // LiP_1,39.1 //

SilAda uvAca
Bagavan Sakra sarvajYa devadevanamaskfta /
SacIpate jagannATa sahasrAkza maheSvara // LiP_1,39.2 //
yugaDarmAnkaTaM cakre BagavAnpadmasaMBavaH /
vaktumarhasi me sarvaM sAMprataM praRatAya me // LiP_1,39.3 //

SElAdiruvAca
tasya tadvacanaM SrutvA SilAdasya mahAtmanaH /
vyAjahAra yaTAdfzwaM yugaDarmaM suvistaram // LiP_1,39.4 //

Sakra uvAca
<caturyuga>
AdyaM kftayugaM vidDi tatastretAyugaM mune /
dvAparaM tizyamityete catvArastu samAsataH // LiP_1,39.5 //
sattvaM kftaM rajastretA dvAparaM ca rajastamaH /
kalistamaS ca vijYeyaM yugavfttiryugezu ca // LiP_1,39.6 //
DyAnaM paraM kftayuge tretAyAM yajYa ucyate /
BajanaM dvApare SudDaM dAnameva kalO yuge // LiP_1,39.7 //
catvAri ca sahasrARi varzARAM tatkftaM yugam /
tasya tAvacCatI saMDyA saMDyAMSaS ca taTAviDaH // LiP_1,39.8 //
catvAri ca sahasrARi mAnuzARi SilASana /
AyuH kftayuge vidDi prajAnAmiha suvrata // LiP_1,39.9 //
tataH kftayuge tasmin saMDyAMSe ca gate tu vE /
pAdAvaSizwo Bavati yugaDarmastu sarvataH // LiP_1,39.10 //
caturBAgEkahInaM tu tretAyugamanuttamam /
kftArDaM dvAparaM vidDi tadarDaM tizyamucyate // LiP_1,39.11 //
triSatI dviSatI saMDyA taTA cEkaSatI mune /
saMDyAMSakaM taTApyevaM kalpezvevaM yuge yuge // LiP_1,39.12 //
Adye kftayuge DarmaS catuzpAdaH sanAtanaH /
tretAyuge tripAdastu dvipAdo dvApare sTitaH // LiP_1,39.13 //
tripAdahInastizye tu sattAmAtreRa DizWitaH /
<kftayuga>
kfte tu miTunotpattir vfttiH sAkzAdrasollasA // LiP_1,39.14 //
prajAstfptAH sadA sarvAH sarvAnandAS ca BoginaH /
aDamottamatA tAsAM na viSezAH prajAH SuBAH // LiP_1,39.15 //
tulyamAyuH suKaM rUpaM tAsAM tasminkfte yuge /
tAsAM prItirna ca dvandvaM na dvezo nAsti ca klamaH // LiP_1,39.16 //
parvatodaDivAsinyo hy aniketASrayAstu tAH /
viSokAH sattvabahulA ekAntabahulAs taTA // LiP_1,39.17 //
tA vE nizkAmacAriRyo nityaM muditamAnasAH /
apravfttiH kftayuge karmaRoH SuBapApayoH // LiP_1,39.18 //
varRASramavyavasTA ca tadAsInna ca saMkaraH /
rasollAsaH kAlayogAt tretAKye naSyate dvija // LiP_1,39.19 //
tasyAM sidDO pranazwAyAm anyA sidDiH prajAyate /
apAM sOkzmye pratigate tadA meGAtmanA tu vE // LiP_1,39.20 //
meGeByastanayitnuByaH pravfttaM vfzwisarjanam /
sakfd eva taTA vfzwyA saMyukte pfTivItale // LiP_1,39.21 //
prAdurAsaMstadA tAsAM vfkzAste gfhasaMjYitAH /
sarvavfttyupaBogastu tAsAM teByaH prajAyate // LiP_1,39.22 //
vartayanti sma teByastAs tretAyugamuKe prajAH /
tataH kAlena mahatA tAsAmeva viparyayAt // LiP_1,39.23 //
rAgaloBAtmako BAvas tadA hyAkasmiko 'Bavat /
viparyayeRa tAsAM tu tena tatkAlaBAvinA // LiP_1,39.24 //
praRaSyanti tataH sarve vfkzAste gfhasaMjYitAH /
tatastezu pranazwezu viBrAntA mETunodBavAH // LiP_1,39.25 //
api DyAyanti tAM sidDiM satyABiDyAyinastadA /
prAdurbaBUvustAsAM tu vfkzAste gfhasaMjYitAH // LiP_1,39.26 //
vastrARi te prasUyante PalAnyABaraRAni ca /
tezveva jAyate tAsAM ganDavarRarasAnvitam // LiP_1,39.27 //
amAkzikaM mahIvIryaM puwake puwake maDu /
tena tA vartayanti sma suKamAyuH sadEva hi // LiP_1,39.28 //
hfzwapuzwAstayA sidDyA prajA vE vigatajvarAH /
tataH kAlAntareREva punarloBAvftAstu tAH // LiP_1,39.29 //
vfkzAMstAnparyagfhRanti maDu vA mAkzikaM balAt /
tAsAM tenopacAreRa punarloBakftena vE // LiP_1,39.30 //
pranazwA maDunA sArDaM kalpavfkzAH kvacitkvacit /
tasyAmevAlpaSizwAyAM sidDyAM kAlavaSAttadA // LiP_1,39.31 //
AvartanAttu tretAyAM dvandvAnyaByutTitAni vE /
SItavarzAtapEstIvrEs tatastA duHKitA BfSam // LiP_1,39.32 //
dvandvEH sampIqyamAnAS ca cakrur AvaraRAni tu /
kftadvandvapratIGAtAH ketanAni girO tataH // LiP_1,39.33 //
pUrvaM nikAmacArAstA hy aniketA aTAvasan /
yaTAyogaM yaTAprIti niketezvavasanpunaH // LiP_1,39.34 //
kftvA dvandvopaGAtAMstAn vfttyupAyamacintayan /
nazwezu maDunA sArDaM kalpavfkzezu vE tadA // LiP_1,39.35 //
vivAdavyAkulAstA vE prajAstfzRAkzuDArditAH /
tataH prAdurbaBO tAsAM sidDistretAyuge punaH // LiP_1,39.36 //
vArtAyAH sADikApyanyA vfzwistAsAM nikAmataH /
tAsAM vfzwyudakAdIni hy aBavannimnagAni tu // LiP_1,39.37 //
aBavanvfzwisaMtatyA srotasTAnAni nimnagAH /
evaM nadyaH pravfttAstu dvitIye vfzwisarjane // LiP_1,39.38 //
ye punastadapAM stokAH patitAH pfTivItale /
apAM BUmeS ca saMyogAd ozaDyastAstadABavan // LiP_1,39.39 //
aTAlpakfzwAScAnuptA grAmyAraRyAScaturdaSa /
ftupuzpaPalAScEva vfkzagulmAS ca jajYire // LiP_1,39.40 //
prAdurBUtAni cEtAni vfkzajAtyOzaDAni ca /
tenOzaDena vartante prajAstretAyuge tadA // LiP_1,39.41 //
tataH punaraBUttAsAM rAgo loBaS ca sarvaSaH /
avaSyaM BAvinArTena tretAyugavaSena ca // LiP_1,39.42 //
tatastAH paryagfhRanta nadIkzetrARi parvatAn /
vfkzagulmOzaDIScEva prasahya tu yaTAbalam // LiP_1,39.43 //
viparyayeRa cOzaDyaH pranazwAstAScaturdaSa /
matvA DarAM pravizwAstA ityOzaDyaH pitAmahaH // LiP_1,39.44 //
dudoha gAM prayatnena sarvaBUtahitAya vE /
tadApraBfti cOzaDyaH PAlakfzwAstvitastataH // LiP_1,39.45 //
vArtAM kfziM samAyAtA vartukAmAH prayatnataH /
vArtA vfttiH samAKyAtA kfzikAmaprayatnataH // LiP_1,39.46 //
anyaTA jIvitaM tAsAM nAsti tretAyugAtyaye /
hastodBavA hyapaScEva Bavanti bahuSastadA // LiP_1,39.47 //
tatrApi jagfhuH sarve cAnyonyaM kroDamUrCitAH /
sutadAraDanAdyAMstu balAdyugabalena tu // LiP_1,39.48 //
maryAdAyAH pratizWArTaM jYAtvA tadaKilaM viBuH /
sasarja kzatriyAMstrAtuM kzatAtkamalasaMBavaH // LiP_1,39.49 //
varRASramapratizWAM ca cakAra svena tejasA /
vfttena vfttinA vfttaM viSvAtmA nirmame svayam // LiP_1,39.50 //
yajYapravartanaM cEva tretAyAmaBavatkramAt /
paSuyajYaM na sevante kecittatrApi suvratAH // LiP_1,39.51 //
balAdvizRustadA yajYam akarotsarvadfk kramAt /
dvijAstadA praSaMsanti tatastvAhiMsakaM mune // LiP_1,39.52 //
dvAparezvapi vartante matiBedAstadA nfRAm /
manasA karmaRA vAcA kfcCrAdvArtA prasiDyati // LiP_1,39.53 //
tadA tu sarvaBUtAnAM kAyakleSavaSAtkramAt /
loBo BftirvaRigyudDaM tattvAnAmaviniScayaH // LiP_1,39.54 //
vedaSAKApraRayanaM DarmARAM saMkaras taTA /
varRASramapariDvaMsaH kAmadvezO taTEva ca // LiP_1,39.55 //
dvApare tu pravartante rAgo loBo madas taTA /
vedo vyAsEScaturDA tu vyasyate dvAparAdizu // LiP_1,39.56 //
eko vedaScatuzpAdas tretAsviha viDIyate /
saMkzayAdAyuzaScEva vyasyate dvAparezu saH // LiP_1,39.57 //
fziputrEH punarBedA Bidyante dfzwiviBramEH /
mantrabrAhmaRavinyAsEH svaravarRaviparyayEH // LiP_1,39.58 //
saMhitA fgyajuHsAmnAM saMhanyante manIziBiH /
sAmAnyA vEkftAScEva drazwfBistEH pfTakpfTak // LiP_1,39.59 //
brAhmaRaM kalpasUtrARi mantrapravacanAni ca /
anye tu prasTitAstAnvE kecittAnpratyavasTitAH // LiP_1,39.60 //
itihAsapurARAni Bidyante kAlagOravAt /
brAhmaM pAdmaM vEzRavaM ca SEvaM BAgavataM taTA // LiP_1,39.61 //
BavizyaM nAradIyaM ca mArkaRqeyamataH param /
AgneyaM brahmavEvartaM lENgaM vArAhameva ca // LiP_1,39.62 //
vAmanAKyaM tataH kUrmaM mAtsyaM gAruqameva ca /
skAndaM taTA ca brahmARqaM tezAM BedaH prakaTyate // LiP_1,39.63 //
lENgam ekAdaSaviDaM praBinnaM dvApare SuBam /
manvatrivizRuhArIta- yAjYavalkyoSano 'NgirAH // LiP_1,39.64 //
yamApastambasaMvartAH kAtyAyanabfhaspatI /
parASaravyAsaSaNKa- liKitA dakzagOtamO // LiP_1,39.65 //
SAtAtapo vasizWaS ca evamAdyEH sahasraSaH /
avfzwirmaraRaM cEva taTA vyADyAdyupadravAH // LiP_1,39.66 //
vANmanaHkarmajEr duHKEr nirvedo jAyate tataH /
nirvedAjjAyate tezAM duHKamokzavicAraRA // LiP_1,39.67 //
vicAraRAcca vErAgyaM vErAgyAddozadarSanam /
dozARAM darSanAccEva dvApare jYAnasaMBavaH // LiP_1,39.68 //
ezA rajastamoyuktA vfttir vE dvApare smftA /
Adye kfte tu Darmo 'sti sa tretAyAM pravartate // LiP_1,39.69 //
dvApare vyAkulIBUtvA praRaSyati kalO yuge // LiP_1,39.70 //

iti SrIliNgamahApurARe pUrvaBAge ekonacatvAriMSo 'DyAyaH



_______________________________________________________________


LiP, 1, 40

Sakra uvAca
tizye mAyAmasUyAM ca vaDaM cEva tapasvinAm /
sADayanti narAstatra tamasA vyAkulendriyAH // LiP_1,40.1 //
kalO pramAdako rogaH satataM kzudBayAni ca /
anAvfzwiBayaM GoraM deSAnAM ca viparyayaH // LiP_1,40.2 //
na prAmARyaM Sruterasti nfRAM cADarmasevanam /
aDArmikAstvanAcArA mahAkopAlpacetasaH // LiP_1,40.3 //
anftaM bruvate lubDAs tizye jAtAS ca duzprajAH /
durizwErduraDItES ca durAcArErdurAgamEH // LiP_1,40.4 //
viprARAM karma dozeRa prajAnAM jAyate Bayam /
nADIyante tadA vedAn na yajanti dvijAtayaH // LiP_1,40.5 //
utsIdanti narAScEva kzatriyAS ca viSaH kramAt /
SUdrARAM mantrayogena saMbanDo brAhmaREH saha // LiP_1,40.6 //
BavatIha kalO tasmiY SayanAsanaBojanEH /
rAjAnaH SUdraBUyizWA brAhmaRAn bADayanti te // LiP_1,40.7 //
BrURahatyA vIrahatyA prajAyante prajAsu vE /
SUdrAS ca brAhmaRAcArAH SUdrAcArAS ca brAhmaRAH // LiP_1,40.8 //
rAjavfttisTitAS cOrAS cOrAcArAS ca pArTivAH /
ekapatnyo na Sizyanti varDizyantyaBisArikAH // LiP_1,40.9 //
varRASramapratizWAno jAyate nfzu sarvataH /
tadA svalpaPalA BUmiH kvaciccApi mahAPalA // LiP_1,40.10 //
arakzitAro hartAraH pArTivAS ca SilASana /
SUdrA vE jYAninaH sarve brAhmaREraBivanditAH // LiP_1,40.11 //
akzatriyAS ca rAjAno viprAH SUdropajIvinaH /
AsanasTA dvijAndfzwvA na calantyalpabudDayaH // LiP_1,40.12 //
tAqayanti dvijendrAMS ca SUdrA vE svalpabudDayaH /
Asye niDAya vE hastaM karRaM SUdrasya vE dvijAH // LiP_1,40.13 //
nIcasyeva tadA vAkyaM vadanti vinayena tam /
uccAsanasTAn SUdrAMS ca dvijamaDye dvijarzaBa // LiP_1,40.14 //
jYAtvA na hiMsate rAjA kalO kAlavaSena tu /
puzpES ca vAsitEScEva taTAnyEr maNgalEH SuBEH // LiP_1,40.15 //
SUdrAnaByarcayantyalpa- SrutaBAgyabalAnvitAH /
na prekzante garvitAS ca SUdrA dvijavarAn dvija // LiP_1,40.16 //
sevAvasaram Alokya dvAre tizWanti vE dvijAH /
vAhanasTAn samAvftya SUdrAYSUdropajIvinaH // LiP_1,40.17 //
sevante brAhmaRAstatra stuvanti stutiBiH kalO /
tapoyajYaPalAnAM ca vikretAro dvijottamAH // LiP_1,40.18 //
yatayaS ca Bavizyanti bahavo 'sminkalO yuge /
puruzAlpaM bahustrIkaM yugAnte samupasTite // LiP_1,40.19 //
nindanti vedavidyAM ca dvijAH karmARi vE kalO /
kalO devo mahAdevaH SaNkaro nIlalohitaH // LiP_1,40.20 //
prakASate pratizWArTaM Darmasya vikftAkftiH /
ye taM viprA nizevante yena kenApi SaNkaram // LiP_1,40.21 //
kalidozAn vinirjitya prayAnti paramaM padam /
SvApadaprabalatvaM ca gavAM cEva parikzayaH // LiP_1,40.22 //
sADUnAM vinivfttiS ca vedyA tasminyugakzaye /
tadA sUkzmo mahodarko durlaBo dAnamUlavAn // LiP_1,40.23 //
cAturASramaSETilye DarmaH praticalizyati /
arakzitAro hartAro baliBAgasya pArTivAH // LiP_1,40.24 //
yugAntezu Bavizyanti svarakzaRaparAyaRAH /
awwaSUlA janapadAH SivaSUlAScatuzpaTAH // LiP_1,40.25 //
pramadAH keSaSUlinyo Bavizyanti kalO yuge /
citravarzI tadA devo yadA prAhuryugakzayam // LiP_1,40.26 //
sarve vaRigjanAScApi BavizyantyaDame yuge /
kuSIlacaryAH pAzaRqEr vfTArUpEH samAvftAH // LiP_1,40.27 //
bahuyAjanako loko Bavizyati parasparam /
nAvyAhftakrUravAkyo nArjavI nAnasUyakaH // LiP_1,40.28 //
na kfte pratikartA ca yugakzIRe Bavizyati /
nindakAScEva patitA yugAntasya ca lakzaRam // LiP_1,40.29 //
nfpaSUnyA vasumatI na ca DAnyaDanAvftA /
maRqalAni Bavizyanti deSezu nagarezu ca // LiP_1,40.30 //
alpodakA cAlpaPalA Bavizyati vasuMDarA /
goptAraScApyagoptAraH samBavizyantyaSAsanAH // LiP_1,40.31 //
hartAraH paravittAnAM paradArapraDarzakAH /
kAmAtmAno durAtmAno hy aDamAH sAhasapriyAH // LiP_1,40.32 //
pranazwacezwanAH puMso muktakeSAS ca SUlinaH /
janAH zoqaSavarzAS ca prajAyante yugakzaye // LiP_1,40.33 //
SukladantAjinAkzAS ca muRqAH kAzAyavAsasaH /
SUdrA DarmaM carizyanti yugAnte samupasTite // LiP_1,40.34 //
sasyacOrA Bavizyanti dfQacElABilAziRaH /
cOrAScorasvahartAro harturhartA taTAparaH // LiP_1,40.35 //
yogyakarmaRyuparate loke nizkriyatAM gate /
kIwamUzakasarpAS ca Darzayizyanti mAnavAn // LiP_1,40.36 //
suBikzaM kzemamArogyaM sAmarTyaM durlaBaM tadA /
kOSikIM pratipatsyante deSAnkzudBayapIqitAH // LiP_1,40.37 //
duHKenABiplutAnAM ca paramAyuH SataM tadA /
dfSyante na ca dfSyante vedAH kaliyuge 'KilAH // LiP_1,40.38 //
utsIdanti tadA yajYAH kevalADarmapIqitAH /
kAzAyiRo 'pyanirgranTAH kApAlIbahulAstviha // LiP_1,40.39 //
vedavikrayiRaScAnye tIrTavikrayiRaH pare /
varRASramARAM ye cAnye pAzaRqAH paripanTinaH // LiP_1,40.40 //
utpadyante tadA te vE samprApte tu kalO yuge /
aDIyante tadA vedAY SUdrA DarmArTakovidAH // LiP_1,40.41 //
yajante cASvameDena rAjAnaH SUdrayonayaH /
strIbAlagovaDaM kftvA hatvA cEva parasparam // LiP_1,40.42 //
upadravAMstaTAnyonyaM sADayanti tadA prajAH /
duHKapraBUtamalpAyur dehotsAdaH sarogatA // LiP_1,40.43 //
aDarmABiniveSitvAt tamovfttaM kalO smftam /
prajAsu brahmahatyAdi tadA vE sampravartate // LiP_1,40.44 //
tasmAdAyurbalaM rUpaM kaliM prApya prahIyate /
tadA tvalpena kAlena sidDiM gacCanti mAnavAH // LiP_1,40.45 //
DanyA DarmaM carizyanti yugAnte dvijasattamAH /
SrutismftyuditaM DarmaM ye carantyanasUyakAH // LiP_1,40.46 //
tretAyAM vArziko Darmo dvApare mAsikaH smftaH /
yaTAkleSaM caranprAjYas tadahnA prApnute kalO // LiP_1,40.47 //
<saMDyAMSa>
ezA kaliyugAvasTA saMDyAMSaM tu niboDa me /
yuge yuge ca hIyante trIMstrInpAdAMstu sidDayaH // LiP_1,40.48 //
yugasvaBAvAH saMDyAstu tizWantIha tu pAdaSaH /
saMDyAsvaBAvAH svAMSezu pAdaSaste pratizWitAH // LiP_1,40.49 //
<Pramiti>
evaM saMDyAMSake kAle samprApte tu yugAntike /
tezAM SAstA hyasADUnAM BUtAnAM niDanotTitaH // LiP_1,40.50 //
gotre 'sminvE candramaso nAmnA pramitirucyate /
mAnavasya tu so 'MSena pUrvaM svAyaMBuve 'ntare // LiP_1,40.51 //
samAH sa viMSatiH pUrRAH paryawanvE vasuMDarAm /
anukarzan sa vE senAM savAjiraTakuYjarAm // LiP_1,40.52 //
pragfhItAyuDErviprEH SataSo 'Ta sahasraSaH /
sa tadA tEH parivfto mlecCAn hanti sahasraSaH // LiP_1,40.53 //
sa hatvA sarvaSaScEva rAjYastAYSUdrayonijAn /
pAKaRqAMstu tataH sarvAn niHSezaM kftavAn praBuH // LiP_1,40.54 //
nAtyarTaM DArmikA ye ca tAn sarvAn hanti sarvataH /
varRavyatyAsajAtAS ca ye ca tAnanujIvinaH // LiP_1,40.55 //
pravfttacakro balavAn mlecCAnAmantakftsa tu /
aDfzyaH sarvaBUtAnAM cacArATa vasuMDarAm // LiP_1,40.56 //
mAnavasya tu so 'MSena devasyeha vijajYivAn /
pUrvajanmani vizRostu pramitirnAma vIryavAn // LiP_1,40.57 //
gotrato vE candramasaH pUrRe kaliyuge praBuH /
dvAtriMSe 'Byudite varze prakrAnto viMSatiH samAH // LiP_1,40.58 //
viniGnansarvaBUtAni SataSo 'Ta sahasraSaH /
kftvA bIjAvaSezAM tu pfTivIM krUrakarmaRaH // LiP_1,40.59 //
parasparanimittena kopenAkasmikena tu /
sa sADayitvA vfzalAn prAyaSas tAn aDArmikAn // LiP_1,40.60 //
gaNgAyamunayormaDye sTitiM prAptaH sahAnugaH /
tato vyatIte kAle tu sAmAtyaH sahasEnikaH // LiP_1,40.61 //
utsAdya pArTivAn sarvAn mlecCAMScEva sahasraSaH /
tatra saMDyAMSake kAle samprApte tu yugAntike // LiP_1,40.62 //
<behaviour of people during yugAnta>
sTitAsvalpAvaSizwAsu prajAsviha kvacitkvacit /
apragrahAstatastA vE loBAvizwAstu kftsnaSaH // LiP_1,40.63 //
upahiMsanti cAnyonyaM praRipatya parasparam /
arAjake yugavaSAt saMSaye samupasTite // LiP_1,40.64 //
prajAstA vE tataH sarvAH parasparaBayArditAH /
vyAkulAS ca pariBrAntAs tyaktvA dArAn gfhARi ca // LiP_1,40.65 //
svAnprARAn anapekzanto nizkAruRyAH suduHKitAH /
nazwe SrOte smArtaDarme parasparahatAstadA // LiP_1,40.66 //
nirmaryAdA nirAkrAntA niHsnehA nirapatrapAH /
nazwe Darme pratihatAH hrasvakAH paYcaviMSakAH // LiP_1,40.67 //
hitvA putrAMS ca dArAMS ca vivAdavyAkulendriyAH /
anAvfzwihatAScEva vArtAmutsfjya dUrataH // LiP_1,40.68 //
pratyantAnupasevante hitvA janapadAn svakAn /
saritsAgarakUpAMste sevante parvatAMs taTA // LiP_1,40.69 //
maDumAMsErmUlaPalEr vartayanti suduHKitAH /
cIrapatrAjinaDarA nizkriyA nizparigrahAH // LiP_1,40.70 //
varRASramapariBrazwAH saMkawaM GoramAsTitAH /
evaM kazwamanuprAptA alpaSezAH prajAstadA // LiP_1,40.71 //
jarAvyADikzuDAvizwA duHKAnnirvedamAnasAH /
vicAraRA tu nirvedAt sAmyAvasTA vicAraRA // LiP_1,40.72 //
sAmyAvasTAtmako boDaH saMboDAdDarmaSIlatA /
arUpaSamayuktAstu kaliSizwA hi vE svayam // LiP_1,40.73 //
ahorAtrAttadA tAsAM yugaM tu parivartate /
cittasaMmohanaM kftvA tAsAM vE suptamattavat // LiP_1,40.74 //
BAvino 'rTasya ca balAt tataH kftamavartata /
pravftte tu tatastasmin punaH kftayuge tu vE // LiP_1,40.75 //
utpannAH kaliSizwAstu prajAH kArtayugAstadA /
tizWanti ceha ye sidDA adfzwA vicaranti ca // LiP_1,40.76 //
sapta saptarziBiScEva tatra te tu vyavasTitAH /
brahmakzatraviSaH SUdrA bIjArTaM ye smftA iha // LiP_1,40.77 //
kalijEH saha te sarve nirviSezAstadABavan /
tezAM saptarzayo DarmaM kaTayantItare 'pi ca // LiP_1,40.78 //
varRASramAcArayutaM SrOtaM smArtaM dviDA tu yam /
tatastezu kriyAvatsu varDante vE prajAH kfte // LiP_1,40.79 //
SrOtasmArtakftAnAM ca Darme saptarzidarSite /
kecidDarmavyavasTArTaM tizWantIha yugakzaye // LiP_1,40.80 //
manvantarADikArezu tizWanti munayastu vE /
yaTA dAvapradagDezu tfRezviha tataH kzitO // LiP_1,40.81 //
vanAnAM praTamaM vfzwyA tezAM mUlezu saMBavaH /
taTA kArtayugAnAM tu kalijezviha saMBavaH // LiP_1,40.82 //
evaM yugAdyugasyeha saMtAnaM tu parasparam /
vartate ha vyavacCedAd yAvanmanvantarakzayaH // LiP_1,40.83 //
suKamAyurbalaM rUpaM Darmo 'rTaH kAma eva ca /
yugezvetAni hIyante trIMstrIn pAdAn krameRa tu // LiP_1,40.84 //
sasaMDyAMSezu hIyante yugAnAM DarmasidDayaH /
ityezA pratisidDirvE kIrtitEzA krameRa tu // LiP_1,40.85 //
caturyugAnAM sarvezAm anenEva tu sADanam /
<yuga => höhere Zeiteinheiten>
ezA caturyugAvfttir A sahasrAd guRIkftA // LiP_1,40.86 //
brahmaRastadahaH proktaM rAtriScEtAvatI smftA /
anArjavaM jaqIBAvo BUtAnAm A yugakzayAt // LiP_1,40.87 //
etadeva tu sarvezAM yugAnAM lakzaRaM smftam /
ezAM caturyugARAM ca guRitA hyekasaptatiH // LiP_1,40.88 //
krameRa parivfttA tu manorantaram ucyate /
caturyuge yaTEkasmin BavatIha yadA tu yat // LiP_1,40.89 //
taTA cAnyezu Bavati punastadvE yaTAkramam /
sarge sarge yaTA BedA utpadyante taTEva tu // LiP_1,40.90 //
paYcaviMSatparimitA na nyUnA nADikAs taTA /
taTA kalpA yugEH sArDaM Bavanti saha lakzaREH // LiP_1,40.91 //
manvantarARAM sarvezAm etadeva tu lakzaRam // LiP_1,40.92 //
yaTA yugAnAM parivartanAni cirapravfttAni yugasvaBAvAt /
taTA tu saMtizWati jIvalokaH kzayodayAByAM parivartamAnaH // LiP_1,40.93 //
ityetallakzaRaM proktaM yugAnAM vE samAsataH /
atItAnAgatAnAM hi sarvamanvantarezu vE // LiP_1,40.94 //
manvantareRa cEkena sarvARyevAntarARi ca /
vyAKyAtAni na saMdehaH kalpaH kalpena cEva hi // LiP_1,40.95 //
anAgatezu tadvacca tarkaH kAryo vijAnatA /
manvantarezu sarvezu atItAnAgatezviha // LiP_1,40.96 //
tulyABimAninaH sarve nAmarUpErBavantyuta /
devA hyazwaviDA ye ca ye ca manvantareSvarAH // LiP_1,40.97 //
fzayo manavaScEva sarve tulyaprayojanAH /
evaM varRASramARAM tu praviBAgo yuge yuge // LiP_1,40.98 //
yugasvaBAvaS ca taTA viDatte vE tadA praBuH /
varRASramaviBAgAS ca yugAni yugasidDayaH // LiP_1,40.99 //
yugAnAM parimARaM te kaTitaM hi prasaNgataH /
vadAmi devIputratvaM padmayoneH samAsataH // LiP_1,40.100 //

iti SrIliNgamahApurARe pUrvaBAge caturyugaparimARaM nAma catvAriMSo 'DyAyaH



_______________________________________________________________


LiP, 1, 41

indra uvAca
punaH sasarja BagavAn praBrazwAH pUrvavatprajAH /
sahasrayugaparyante praBAte tu pitAmahaH // LiP_1,41.1 //
evaM parArDe viprendra dviguRe tu taTA gate /
tadA DarAmBasi vyAptA hy Apo vahnO samIraRe // LiP_1,41.2 //
vahniH samIraRaScEva vyomni tanmAtrasaMyutaH /
indriyARi daSEkaM ca tanmAtrARi dvijottama // LiP_1,41.3 //
ahaNkAramanuprApya pralInAstatkzaRAdaho /
aBimAnastadA tatra mahAntaM vyApya vE kzaRAt // LiP_1,41.4 //
mahAnapi taTA vyaktaM prApya lIno 'Bavaddvija /
avyaktaM svaguREH sArDaM pralInamaBavadBave // LiP_1,41.5 //
tataH sfzwiraBUttasmAt pUrvavatpuruzAcCivAt /
aTa sfzwAstadA tasya manasA tena mAnasAH // LiP_1,41.6 //
na vyavarDanta loke 'smin prajAH kamalayoninA /
vfdDyarTaM BagavAnbrahmA putrErvE mAnasEH saha // LiP_1,41.7 //
duScaraM vicacAreSaM samuddiSya tapaH svayam /
tuzwastu tapasA tasya Bavo jYAtvA sa vAYCitam // LiP_1,41.8 //
lalAwamaDyaM nirBidya brahmaRaH puruzasya tu /
putrasnehamiti procya strIpuMrUpo 'BavattadA // LiP_1,41.9 //
tasya putro mahAdevo hy arDanArISvaro 'Bavat /
dadAha BagavAnsarvaM brahmARaM ca jagadgurum // LiP_1,41.10 //
aTArDamAtrAM kalyARIm AtmanaH parameSvarIm /
buBuje yogamArgeRa vfdDyarTaM jagatAM SivaH // LiP_1,41.11 //
tasyAM hariM ca brahmARaM sasarja parameSvaraH /
viSveSvarastu viSvAtmA cAstraM pASupataM taTA // LiP_1,41.12 //
tasmAdbrahmA mahAdevyAS cAMSajaS ca haris taTA /
aRqajaH padmajaScEva BavANgaBava eva ca // LiP_1,41.13 //
etatte kaTitaM sarvam itihAsaM purAtanam /
parArDaM brahmaRo yAvat tAvadBUtiH samAsataH // LiP_1,41.14 //
vErAgyaM brahmaRo vakzye tamodBUtaM samAsataH /
nArAyaRo 'pi BagavAn dviDA kftvAtmanastanum // LiP_1,41.15 //
sasarja sakalaM tasmAt svANgAdeva carAcaram /
tato brahmARamasfjad brahmA rudraM pitAmahaH // LiP_1,41.16 //
mune kalpAntare rudro hariM brahmARam ISvaram /
tato brahmARamasfjan mune kalpAntare hariH // LiP_1,41.17 //
nArAyaRaM punarbrahmA brahmARaM ca punarBavaH /
tadA vicArya vE brahmA duHKaM saMsAra ityajaH // LiP_1,41.18 //
sargaM visfjya cAtmAnam Atmanyeva niyojya ca /
saMhftya prARasaYcAraM pAzARa iva niScalaH // LiP_1,41.19 //
daSavarzasahasrARi samADisTo 'BavatpraBuH /
aDomuKaM tu yatpadmaM hfdi saMsTaM suSoBanam // LiP_1,41.20 //
pUritaM pUrakeREva prabudDaM cABavattadA /
tadUrDvavaktram aBavat kumBakena niroDitam // LiP_1,41.21 //
tatpadmakarRikAmaDye sTApayAmAsa ceSvaram /
tadomiti SivaM devam arDamAtrAparaM param // LiP_1,41.22 //
mfRAlatantuBAgEka- SataBAge vyavasTitam /
yamI yamaviSudDAtmA niyamyEvaM hfdISvaram // LiP_1,41.23 //
yamapuzpAdiBiH pUjyaM yAjyo hyayajadavyayam /
tasya hftkamalasTasya niyogAccAMSajo viBuH // LiP_1,41.24 //
lalAwamasya nirBidya prAdurAsItpitAmahAt /
lohito 'BUt svayaM nIlaH Sivasya hfdayodBavaH // LiP_1,41.25 //
vahneScEva tu saMyogAt prakftya puruzaH praBuH /
nIlaS ca lohitaScEva yataH kAlAkftiH pumAn // LiP_1,41.26 //
nIlalohita ityuktas tena devena vE praBuH /
brahmaRA BagavAnkAlaH prItAtmA cABavadviBuH // LiP_1,41.27 //
suprItamanasaM devaM tuzwAva ca pitAmahaH /
nAmAzwakena viSvAtmA viSvAtmAnaM mahAmune // LiP_1,41.28 //

pitAmaha uvAca
namaste Bagavan rudra BAskarAmitatejase /
namo BavAya devAya rasAyAmbumayAya te // LiP_1,41.29 //
SarvAya kzitirUpAya sadA suraBiRe namaH /
ISAya vAyave tuByaM saMsparSAya namo namaH // LiP_1,41.30 //
paSUnAM pataye cEva pAvakAyAtitejase /
BImAya vyomarUpAya SabdamAtrAya te namaH // LiP_1,41.31 //
mahAdevAya somAya amftAya namo 'stu te /
ugrAya yajamAnAya namaste karmayogine // LiP_1,41.32 //
yaH paWecCfRuyAdvApi pEtAmahamimaM stavam /
rudrAya kaTitaM viprAY SrAvayedvA samAhitaH // LiP_1,41.33 //
azwamUrtestu sAyujyaM varzAdekAdavApnuyAt /
evaM stutvA mahAdevam avEkzata pitAmahaH // LiP_1,41.34 //
tadAzwaDA mahAdevaH samAtizWatsamantataH /
tadA prakASate BAnuH kfzRavartmA niSAkaraH // LiP_1,41.35 //
kzitirvAyuH pumAnaMBaH suziraM sarvagaM taTA /
tadApraBfti taM prAhur azwamUrtiritISvaram // LiP_1,41.36 //
azwamUrteH prasAdena viraYciScAsfjatpunaH /
sfzwvEtad aKilaM brahmA punaH kalpAntare praBuH // LiP_1,41.37 //
sahasrayugaparyantaM saMsupte ca carAcare /
prajAH srazwumanAs tepe tata ugraM tapo mahat // LiP_1,41.38 //
tasyEvaM tapyamAnasya na kiMcitsamavartata /
tato dIrGeRa kAlena duHKAtkroDo vyajAyata // LiP_1,41.39 //
kroDAvizwasya netrAByAM prApatannaSrubindavaH /
tatasteByo 'SrubinduByo BUtAH pretAstadABavan // LiP_1,41.40 //
sarvAMstAnagrajAndfzwvA BUtapretaniSAcarAn /
anindata tadA devo brahmAtmAnam ajo viBuH // LiP_1,41.41 //
jahO prARAMS ca BagavAn kroDAvizwaH prajApatiH /
tataH prARamayo rudraH prAdurAsItpraBormuKAt // LiP_1,41.42 //
arDanArISvaro BUtvA bAlArkasadfSadyutiH /
tadEkAdaSaDAtmAnaM praviBajya vyavasTitaH // LiP_1,41.43 //
arDenAMSena sarvAtmA sasarjAsO SivAmumAm /
sA cAsfjattadA lakzmIM durgAM SrezWAM sarasvatIm // LiP_1,41.44 //
vAmAM rOdrIM mahAmAyAM vEzRavIM vArijekzaRAm /
kalAM vikiriRIM cEva kAlIM kamalavAsinIm // LiP_1,41.45 //
balavikariRIM devIM balapramaTinIM taTA /
sarvaBUtasya damanIM sasfje ca manonmanIm // LiP_1,41.46 //
taTAnyA bahavaH sfzwAs tayA nAryaH sahasraSaH /
rudrEScEva mahAdevas tABistriBuvaneSvaraH // LiP_1,41.47 //
sarvAtmanaS ca tasyAgre hy atizWatparameSvaraH /
mftasya tasya devasya brahmaRaH paramezWinaH // LiP_1,41.48 //
GfRI dadO punaH prARAn brahmaputro maheSvaraH /
brahmaRaH pradadO prARAn AtmasTAMstu tadA praBuH // LiP_1,41.49 //
prahfzwo 'BUttato rudraH kiMcitpratyAgatAsavam /
aByaBAzata deveSo brahmARaM paramaM vacaH // LiP_1,41.50 //
mA BErdeva mahABAga viriYca jagatAM guro /
mayeha sTApitAH prARAs tasmAduttizWa vE praBo // LiP_1,41.51 //
SrutvA vacastatastasya svapnaBUtaM manogatam /
pitAmahaH prasannAtmA netrEH PullAmbujapraBEH // LiP_1,41.52 //
tataH pratyAgataprARaH samudEkzan maheSvaram /
sa udvIkzya ciraM kAlaM snigDagaMBIrayA girA // LiP_1,41.53 //
uvAca BagavAn brahmA samutTAya kftAYjaliH /
Bo Bo vada mahABAga Anandayasi me manaH // LiP_1,41.54 //
ko BavAn azwamUrtir vE sTita ekAdaSAtmakaH /

indra uvAca
tasya tadvacanaM SrutvA vyAjahAra maheSvaraH // LiP_1,41.55 //
spfSankarAByAM brahmARaM suKAByAM sa surArihA /
SrISaNkara uvAca
mAM vidDi paramAtmAnam enAM mAyAmajAmiti // LiP_1,41.56 //
ete vE saMsTitA rudrAs tvAM rakzitumihAgatAH /
tataH praRamya taM brahmA devadevamuvAca ha // LiP_1,41.57 //
kftAYjalipuwo BUtvA harzagadgadayA girA /
BagavandevadeveSa duHKErAkulito hyaham // LiP_1,41.58 //
saMsArAnmoktumISAna mAmihArhasi SaNkara /
tataH prahasya BagavAn pitAmahamumApatiH // LiP_1,41.59 //
tadA rudrErjagannATas tayA cAntardaDe viBuH /

indra uvAca
tasmAcCilAda lokezu durlaBo vE tvayonijaH // LiP_1,41.60 //
mftyuhInaH pumAnvidDi samftyuH padmajo 'pi saH /
kiMtu deveSvaro rudraH prasIdati yadISvaraH // LiP_1,41.61 //
na durlaBo mftyuhInas tava putro hyayonijaH /
mayA ca vizRunA cEva brahmaRA ca mahAtmanA // LiP_1,41.62 //
ayonijaM mftyuhInam asamarTaM niveditum /

SElAdiruvAca
evaM vyAhftya viprendram anugfhya ca taM GfRI // LiP_1,41.63 //
devErvfto yayO devaH siteneBena vE praBuH // LiP_1,41.64 //

iti SrIliNgamahApurARe pUrvaBAge indravAkyaM nAmEkacatvAriMSo 'DyAyaH


_______________________________________________________________


LiP, 1, 42

sUta uvAca
gate puRye ca varade sahasrAkze SilASanaH /
ArADayanmahAdevaM tapasAtozayadBavam // LiP_1,42.1 //
aTa tasyEvamaniSaM tatparasya dvijasya tu /
divyaM varzasahasraM tu gataM kzaRamivAdButam // LiP_1,42.2 //
valmIkenAvftANgaS ca lakzyaH kIwagaRErmuniH /
vajrasUcImuKEScAnyE raktakIwES ca sarvataH // LiP_1,42.3 //
nirmAMsaruDiratvag vE nirlepaH kuqyavat sTitaH /
asTiSezo 'BavatpaScAt tamamanyata SaNkaraH // LiP_1,42.4 //
yadA spfzwo munistena kareRa ca smarAriRA /
tadEva muniSArdUlaS cotsasarja klamaM dvijaH // LiP_1,42.5 //
tapatastasya tapasA praBustuzwATa SaNkaraH /
tuzwastavetyaTovAca sagaRaScomayA saha // LiP_1,42.6 //
tapasAnena kiM kAryaM Bavataste mahAmate /
dadAmi putraM sarvajYaM sarvaSAstrArTapAragam // LiP_1,42.7 //
tataH praRamya deveSaM stutvovAca SilASanaH /
harzagadgadayA vAcA somaM somaviBUzaRam // LiP_1,42.8 //

SilAda uvAca
BagavandevadeveSa tripurArdana SaNkara /
ayonijaM mftyuhInaM putramicCAmi sattama // LiP_1,42.9 //

sUta uvAca
pUrvamArADitaH prAha tapasA parameSvaraH /
SilAdaM brahmaRA rudraH prItyA paramayA punaH // LiP_1,42.10 //
SrIdevadeva uvAca
pUrvamArADito vipra brahmaRAhaM tapoDana /
tapasA cAvatArArTaM muniBiS ca surottamEH // LiP_1,42.11 //
tava putro BavizyAmi nandinAmnA tvayonijaH /
pitA Bavizyasi mama piturvE jagatAM mune // LiP_1,42.12 //
evamuktvA muniM prekzya praRipatya sTitaM GfRI /
somaH somopamaH prItas tatrEvAntaraDIyata // LiP_1,42.13 //
labDaputraH pitA rudrAt prIto mama mahAmune /
yajYANgaRaM mahatprApya yajYArTaM yajYavittamaH // LiP_1,42.14 //
tadaNgaRAdahaM SaMBos tanujastasya cAjYayA /
saMjAtaH pUrvamevAhaM yugAntAgnisamapraBaH // LiP_1,42.15 //
vavarzustadA puzkarAvartakAdyA jaguH KecarAH kinnarAH sidDasADyAH /
SilAdAtmajatvaM gate mayyupendraH sasarjATa vfzwiM supuzpOGamiSrAm // LiP_1,42.16 //
mAM dfzwvA kAlasUryABaM jawAmukuwaDAriRam /
tryakzaM caturBujaM bAlaM SUlawaNkagadADaram // LiP_1,42.17 //
vajriRaM vajradaMzwraM ca vajriRArADitaM SiSum /
vajrakuRqalinaM GoraM nIradopamaniHsvanam // LiP_1,42.18 //
brahmAdyAstuzwuvuH sarve surendraS ca munISvarAH /
neduH samantataH sarve nanftuScApsarogaRAH // LiP_1,42.19 //
fzayo muniSArdUla fgyajuHsAmasaMBavEH /
mantrErmAheSvarEH stutvA sampraRemurmudAnvitAH // LiP_1,42.20 //
brahmA hariS ca rudraS ca SakraH sAkzAcCivAMbikA /
jIvaScendurmahAtejA BAskaraH pavano 'nalaH // LiP_1,42.21 //
ISAno nirftiryakzo yamo varuRa eva ca /
viSvedevAs taTA rudrA vasavaS ca mahAbalAH // LiP_1,42.22 //
lakzmIH sAkzAcCacI jyezWA devI cEva sarasvatI /
aditiS ca ditiScEva SradDA lajjA Dftis taTA // LiP_1,42.23 //
nandA BadrA ca suraBI suSIlA sumanAs taTA /
vfzendraS ca mahAtejA Darmo DarmAtmajas taTA // LiP_1,42.24 //
Avftya mAM taTAliNgya tuzwuvurmunisattama /
SilAdo 'pi munirdfzwvA pitA me tAdfSaM tadA // LiP_1,42.25 //
prItyA praRamya puRyAtmA tuzwAvezwapradaM sutam /

SilAda uvAca
BagavandevadeveSa triyaMbaka mamAvyaya // LiP_1,42.26 //
putro 'si jagatAM yasmAt trAtA duHKAdDi kiM punaH /
rakzako jagatAM yasmAt pitA me putra sarvaga // LiP_1,42.27 //
ayonija namastuByaM jagadyone pitAmaha /
pitA putra maheSAna jagatAM ca jagadguro // LiP_1,42.28 //
vatsa vatsa mahABAga pAhi mAM parameSvara /
tvayAhaM nandito yasmAn nandI nAmnA sureSvara // LiP_1,42.29 //
tasmAnnandaya mAM nandin namAmi jagadISvaram /
prasIda pitarO me 'dya rudralokaM gatO viBo // LiP_1,42.30 //
pitAmahaS ca Bo nandin navatIrRe maheSvare /
mamEva saPalaM loke janma vE jagatAM praBo // LiP_1,42.31 //
avatIrRe sute nandin rakzArTaM mahyamISvara /
tuByaM namaH sureSAna nandISvara namo 'stu te // LiP_1,42.32 //
putra pAhi mahAbAho devadeva jagadguro /
putratvameva nandISa matvA yatkIrtitaM mayA // LiP_1,42.33 //
tvayA tatkzamyatAM vatsa stavastavya surAsurEH /
yaH paWecCfRuyAdvApi mama putrapraBAzitam // LiP_1,42.34 //
SrAvayedvA dvijAn BaktyA mayA sArDaM sa modate /
evaM stutvA sutaM bAlaM praRamya bahumAnataH // LiP_1,42.35 //
munISvarAMS ca samprekzya SilAda uvAca suvrataH /
paSyaDvaM munayaH sarve mahABAgyaM mamAvyayaH // LiP_1,42.36 //
nandI yajYANgaRe devaS cAvatIrRo yataH praBuH /
matsamaH kaH pumAMlloke devo vA dAnavo 'pi vA // LiP_1,42.37 //
eza nandI yato jAto yajYaBUmO hitAya me // LiP_1,42.38 //

iti SrIliNgamahApurARe pUrvaBAge nandikeSvarotpattir nAma dvicatvAriMSo 'DyAyaH



_______________________________________________________________


LiP, 1, 43

nandikeSvara uvAca
mayA saha pitA hfzwaH praRamya ca maheSvaram /
uwajaM svaM jagAmASu niDiM labDveva nirDanaH // LiP_1,43.1 //
yadAgato 'hamuwajaM SilAdasya mahAmune /
tadA vE dEvikaM rUpaM tyaktvA mAnuzyam AsTitaH // LiP_1,43.2 //
nazwA cEva smftirdivyA yena kenApi kAraRAt /
mAnuzyamAsTitaM dfzwvA pitA me lokapUjitaH // LiP_1,43.3 //
vilalApAtiduHKArtaH svajanES ca samAvftaH /
jAtakarmAdikAScEva cakAra mama sarvavit // LiP_1,43.4 //
SAlaNkAyanaputro vE SilAdaH putravatsalaH /
upadizwA hi tenEva fkSAKA yajuzas taTA // LiP_1,43.5 //
sAmaSAKAsahasraM ca sANgopANgaM mahAmune /
AyurvedaM DanurvedaM gAnDarvaM cASvalakzaRam // LiP_1,43.6 //
hastinAM caritaM cEva narARAM cEva lakzaRam /
sampUrRe saptame varze tato 'Ta munisattamO // LiP_1,43.7 //
mitrAvaruRanAmAnO tapoyogabalAnvitO /
tasyASramaM gatO divyO drazwuM mAM cAjYayA viBoH // LiP_1,43.8 //
UcatuS ca mahAtmAnO mAM nirIkzya muhurmuhuH /
tAta nandyayamalpAyuH sarvaSAstrArTapAragaH // LiP_1,43.9 //
na dfzwamevamAScaryam AyurvarzAdataH param /
ityuktavati viprendraH SilAdaH putravatsalaH // LiP_1,43.10 //
samAliNgya ca duHKArto rurodAtIva visvaram /
hA putra putra putreti papAta ca samantataH // LiP_1,43.11 //
aho balaM dEvaviDer viDAtuSceti duHKitaH /
tasya cArtasvaraM SrutvA tadASramanivAsinaH // LiP_1,43.12 //
nipeturvihvalAtyarTaM rakzAScakruS ca maNgalam /
tuzwuvuS ca mahAdevaM triyaMbakamumApatim // LiP_1,43.13 //
hutvA triyaMbakenEva maDunEva ca saMplutAm /
dUrvAmayutasaMKyAtAM sarvadravyasamanvitAm // LiP_1,43.14 //
pitA vigatasaMjYaS ca taTA cEva pitAmahaH /
vicezwaS ca lalApAsO mftavannipapAta ca // LiP_1,43.15 //
mftyor BIto 'ham acirAc CirasA cABivandya tam /
mftavatpatitaM sAkzAt pitaraM ca pitAmaham // LiP_1,43.16 //
pradakziRIkftya ca taM rudrajApyarato 'Bavam /
hftpuRqarIke suzire DyAtvA devaM triyaMbakam // LiP_1,43.17 //
tryakzaM daSaBujaM SAntaM paYcavaktraM sadASivam /
saritaScAntare puRye sTitaM mAM parameSvaraH // LiP_1,43.18 //
tuzwo 'bravInmahAdevaH somaH somArDaBUzaRaH /
vatsa nandinmahAbAho mftyorBItiH kutastava // LiP_1,43.19 //
mayEva prezitO viprO matsamastvaM na saMSayaH /
vatsEnattava dehaM ca lOkikaM paramArTataH // LiP_1,43.20 //
nAstyeva dEvikaM dfzwaM SilAdena purA tava /
devES ca muniBiH sidDEr ganDarvErdAnavottamEH // LiP_1,43.21 //
pUjitaM yatpurA vatsa dEvikaM nandikeSvara /
saMsArasya svaBAvo 'yaM suKaM duHKaM punaH punaH // LiP_1,43.22 //
nfRAM yoniparityAgaH sarvaTEva vivekinaH /
evamuktvA tu mAM sAkzAt sarvadevamaheSvaraH // LiP_1,43.23 //
karAByAM suSuBAByAM ca uBAByAM parameSvaraH /
pasparSa BagavAn rudraH paramArtiharo haraH // LiP_1,43.24 //
uvAca ca mahAdevas tuzwAtmA vfzaBaDvajaH /
nirIkzya gaRapAMScEva devIM himavataH sutAm // LiP_1,43.25 //
samAlokya ca tuzwAtmA mahAdevaH sureSvaraH /
ajaro jarayA tyakto nityaM duHKavivarjitaH // LiP_1,43.26 //
akzayaScAvyayaScEva sapitA sasuhfjjanaH /
mamezwo gaRapaScEva madvIryo matparAkramaH // LiP_1,43.27 //
izwo mama sadA cEva mama pArSvagataH sadA /
madbalaScEva BavitA mahAyogabalAnvitaH // LiP_1,43.28 //
evamuktvA ca mAM devo BagavAn sagaRastadA /
kuSeSayamayIM mAlAM samunmucyAtmanastadA // LiP_1,43.29 //
AbabanDa mahAtejA mama devo vfzaDvajaH /
tayAhaM mAlayA jAtaH SuBayA kaRWasaktayA // LiP_1,43.30 //
tryakzo daSaBujaScEva dvitIya iva SaNkaraH /
tata eva samAdAya hastena parameSvaraH // LiP_1,43.31 //
uvAca brUhi kiM te 'dya dadAmi varamuttamam /
tato jawASritaM vAri gfhItvA cAtinirmalam // LiP_1,43.32 //
uktA nadI Bavasveti utsasarja vfzaDvajaH /
tataH sA divyatoyA ca pUrRAsitajalA SuBA // LiP_1,43.33 //
padmotpalavanopetA prAvartata mahAnadI /
tAmAha ca mahAdevo nadIM paramaSoBanAm // LiP_1,43.34 //
yasmAjjawodakAdeva pravfttA tvaM mahAnadI /
tasmAjjawodakA puRyA Bavizyasi saridvarA // LiP_1,43.35 //
tvayi snAtvA naraH kaScit sarvapApEH pramucyate /
tato devyA mahAdevaH SilAdatanayaM praBuH // LiP_1,43.36 //
putraste 'yamiti procya pAdayoH saMnyapAtayat /
sA mAmAGrAya Sirasi pARiByAM parimArjatI // LiP_1,43.37 //
putrapremRAByaziYcacca srotoBistanayEstriBiH /
payasA SaNKagOreRa devadevaM nirIkzya sA // LiP_1,43.38 //
tAni srotAMsi trIRyasyAH srotasvinyo 'BavaMstadA /
nadIM trisrotasaM devo BagavAnavadadBavaH // LiP_1,43.39 //
trisrotasaM nadIM dfzwvA vfzaH paramaharzitaH /
nanAda nAdAttasmAcca saridanyA tato 'Bavat // LiP_1,43.40 //
vfzaDvaniriti KyAtA devadevena sA nadI /
jAMbUnadamayaM citraM sarvaratnamayaM SuBam // LiP_1,43.41 //
svaM devaScAdButaM divyaM nirmitaM viSvakarmaRA /
mukuwaM cAbabanDeSo mama mUrDni vfzaDvajaH // LiP_1,43.42 //
kuRqale ca SuBe divye vajravEqUryaBUzite /
AbabanDa mahAdevaH svayameva maheSvaraH // LiP_1,43.43 //
mAM taTAByarcitaM vyomni dfzwvA meGEH praBAkaraH /
meGAMBasA cAByaziYcac CilAdanam aTo mune // LiP_1,43.44 //
tasyABiziktasya tadA pravfttA srotasA BfSam /
yasmAt suvarRAnniHsftya nadyezA sampravartate // LiP_1,43.45 //
svarRodaketi tAmAha devadevastriyaMbakaH /
jAmbUnadamayAdyasmAd dvitIyA mukuwAcCuBA // LiP_1,43.46 //
prAvartata nadI puRyA Ucur jambUnadIti tAm /
etatpaYcanadaM nAma japyeSvarasamIpagam // LiP_1,43.47 //
yaH paYcanadamAsAdya snAtvA japyeSvareSvaram /
pUjayecCivasAyujyaM prayAtyeva na saMSayaH // LiP_1,43.48 //
<DevI adopts Nandin>
aTa devo mahAdevaH sarvaBUtapatirBavaH /
devImuvAca SarvARIm umAM girisutAmajAm // LiP_1,43.49 //
devI nandISvaraM devam aBiziYcAmi BUtapam /
gaRendraM vyAharizyAmi kiM vA tvaM manyase 'vyaye // LiP_1,43.50 //
tasya tadvacanaM SrutvA BavAnI harzitAnanA /
smayantI varadaM prAha BavaM BUtapatiM patim // LiP_1,43.51 //
sarvalokADipatyaM ca gaReSatvaM taTEva ca /
dAtumarhasi deveSa SElAdistanayo mama // LiP_1,43.52 //
tataH sa BagavAYSarvaH sarvalokeSvareSvaraH /
sasmAra gaRapAn divyAn devadevo vfzaDvajaH // LiP_1,43.53 //

iti SrIliNgamahApurARe pUrvaBAge nandikeSvaraprAdurBAvanandikeSvarABizekamantro nAma tricatvAriMSo 'DyAyaH



_______________________________________________________________


LiP, 1, 44

SElAdiruvAca
smaraRAdeva rudrasya samprAptAS ca gaReSvarAH /
sarve sahasrahastAS ca sahasrAyuDapARayaH // LiP_1,44.1 //
trinetrAS ca mahAtmAnas tridaSErapi vanditAH /
kowikAlAgnisaMkASA jawAmukuwaDAriRaH // LiP_1,44.2 //
daMzwrAkarAlavadanA nityA budDAS ca nirmalAH /
kowikowigaREstulyEr AtmanA ca gaReSvarAH /
asaMKyAtA mahAtmAnas tatrAjagmurmudA yutAH // LiP_1,44.3 //
gAyantaS ca dravantaS ca nftyantaS ca mahAbalAH /
muKAqambaravAdyAni vAdayantastaTEva ca // LiP_1,44.4 //
raTErnAgErhayEScEva siMhamarkawavAhanAH /
vimAnezu taTArUQA hemacitrezu vE gaRAH // LiP_1,44.5 //
BerImfdaNgakAdyES ca paRavAnakagomuKEH /
vAditrErviviDEScAnyEH pawahErekapuzkarEH // LiP_1,44.6 //
BerImurajasaMnAdEr AqambarakaqiRqimEH /
mardalErveRuvIRABir viviDEstAlaniHsvanEH // LiP_1,44.7 //
dardurEstalaGAtES ca kacCapEH paRavErapi /
vAdyamAnErmahAyogA AjagmurdevasaMsadam // LiP_1,44.8 //
te gaReSA mahAsattvAH sarvadeveSvareSvarAH /
praRamya devaM devIM ca idaM vacanam abruvan // LiP_1,44.9 //
BagavandevadeveSa triyaMbaka vfzaDvaja /
kimarTaM ca smftA deva AjYApaya mahAdyute // LiP_1,44.10 //
kiM sAgarAYSozayAmo yamaM vA saha kiNkarEH /
hanmo mftyusutAM mftyuM paSuvadDanma padmajam // LiP_1,44.11 //
badDvendraM saha devES ca saha vizRuM ca vAyunA /
AnayAmaH susaMkrudDA dEtyAnvA saha dAnavEH // LiP_1,44.12 //
kasyAdya vyasanaM GoraM karizyAmastavAjYayA /
kasya vAdyotsavo deva sarvakAmasamfdDaye // LiP_1,44.13 //
tAMstaTAvAdinaH sarvAn gaReSAn sarvasaMmatAn /
uvAca devaH sampUjya kowikowiSatAnpraBuH // LiP_1,44.14 //
SfRuDvaM yatkfte yUyam ihAhUtA jagadDitAH /
SrutvA ca prayatAtmAnaH kuruDvaM tadaSaNkitAH // LiP_1,44.15 //
nandISvaro 'yaM putro naH sarvezAmISvareSvaraH /
vipro 'yaM nAyakaScEva senAnIr vaH samfdDimAn // LiP_1,44.16 //
tamimaM mama saMdeSAd yUyaM sarve 'pi saMmatAH /
senAnyam aBiziYcaDvaM mahAyogapatiM patim // LiP_1,44.17 //
evamuktA BagavatA gaRapAH sarva eva te /
evamastviti saMmantrya saMBArAnAharaMstataH // LiP_1,44.18 //
tasya sarvASrayaM divyaM jAMbUnadamayaM SuBam /
AsanaM merusaMkASaM manoharam upAharan // LiP_1,44.19 //
nEkastaMBamayaM cApi cAmIkaravarapraBam /
muktAdAmAvalambaM ca maRiratnAvaBAsitam // LiP_1,44.20 //
staMBES ca vEqUryamayEH kiNkiRIjAlasaMvftam /
cAruratnakasaMyuktaM maRqapaM viSvatomuKam // LiP_1,44.21 //
kftvA vinyasya tanmaDye tadAsanavaraM SuBam /
tasyAgrataH pAdapIWaM nIlavajrAvaBAsitam // LiP_1,44.22 //
cakruH pAdapratizWArTaM kalaSO cAsya pArSvagO /
sampUrRO paramAmBoBir aravindAvftAnanO // LiP_1,44.23 //
kalaSAnAM sahasraM tu sOvarRaM rAjataM taTA /
tAmrajaM mfnmayaM cEva sarvatIrTAmbupUritam // LiP_1,44.24 //
vAsoyugaM taTA divyaM ganDaM divyaM taTEva ca /
keyUre kuRqale cEva mukuwaM hArameva ca // LiP_1,44.25 //
CatraM SataSalAkaM ca vAlavyajanameva ca /
dattaM mahAtmanA tena brahmaRA paramezWinA // LiP_1,44.26 //
SaNKahArANgagOreRa pfzWenApi virAjitam /
vyajanaM candraSuBraM ca hemadaRqaM sucAmaram // LiP_1,44.27 //
ErAvataH supratIko gajAvetO supUjitO /
mukuwaM kAYcanaM cEva nirmitaM viSvakarmaRA // LiP_1,44.28 //
kuRqale cAmale divye vajraM cEva varAyuDam /
jAMbUnadamayaM sUtraM keyUradvayameva ca // LiP_1,44.29 //
samBArARi taTAnyAni viviDAni bahUnyapi /
samantAn ninyur avyagrA gaRapA devasaMmatAH // LiP_1,44.30 //
tato devAS ca sendrAS ca nArAyaRamuKAs taTA /
munayo BagavAnbrahmA navabrahmARa eva ca // LiP_1,44.31 //
devES ca lokAH sarve te tato jagmurmudA yutAH /
tezvAgatezu sarvezu BagavAnparameSvaraH // LiP_1,44.32 //
sarvakAryaviDiM kartum AdideSa pitAmaham /
pitAmaho 'pi BagavAn niyogAdeva tasya tu // LiP_1,44.33 //
cakAra sarvaM BagavAn aBizekaM samAhitaH /
arcayitvA tato brahmA svayamevAByazecayat // LiP_1,44.34 //
tato vizRustataH Sakro lokapAlAstaTEva ca /
aByaziYcanta viDivad gaRendraM SivaSAsanAt // LiP_1,44.35 //
fzayastuzwuvuScEva pitA mahapurogamAH /
stutavatsu tatastezu vizRuH sarvajagatpatiH // LiP_1,44.36 //
SirasyaYjalimAdAya tuzwAva ca samAhitaH /
prAYjaliH praRato BUtvA jayaSabdaM cakAra ca // LiP_1,44.37 //
tato gaRADipAH sarve tato devAstato 'surAH /
evaM stutaScABizikto devEH sabrahmakEstadA // LiP_1,44.38 //
udvAhaS ca kftastatra niyogAtparamezWinaH /
marutAM ca sutA devI suyaSAKyA baBUva yA // LiP_1,44.39 //
labDaM SaSipraBaM CatraM tayA tatra viBUzitam /
cAmare cAmarAsakta- hastAgrEH strIgaREryutA // LiP_1,44.40 //
siMhAsanaM ca paramaM tayA cADizWitaM mayA /
alaMkftA mahAlakzmyA mukuwAdyEH suBUzaREH // LiP_1,44.41 //
labDo hAraS ca paramo devyAH kaRWagatas taTA /
vfzendraS ca sito nAgaH siMhaH siMhaDvajas taTA // LiP_1,44.42 //
raTaS ca hemacCatraM ca candrabiMbasamapraBam /
adyApi sadfSaH kaScin mayA nAsti viBuH kvacit // LiP_1,44.43 //
sAnvayaM ca gfhItveSas taTA saMbanDibAnDavEH /
Aruhya vfzamISAno mayA devyA gataH SivaH // LiP_1,44.44 //
tadA devIM BavaM dfzwvA mayA ca prArTayan gaREH /
munidevarzayaH sidDA AjYAM pASupatIM dvijAH // LiP_1,44.45 //
aTAjYAM pradadO tezAm arhARAm AjYayA viBoH /
nandiko nagajABartus tezAM pASupatIM SuBAm // LiP_1,44.46 //
tasmAdDi munayo labDvA tadAjYAM munipuNgavAt /
BavaBaktAstadA cAsaMs tasmAdevaM samarcayet // LiP_1,44.47 //
namaskAravihInastu nAma udgirayedBave /
brahmaGnadaSasaMtulyaM tasya pApaM garIyasam // LiP_1,44.48 //
tasmAtsarvaprakAreRa namaskArAdimuccaret /
AdO kuryAnnamaskAraM tadante SivatAM vrajet // LiP_1,44.49 //

iti SrIliNgamahApurARe pUrvaBAge nandikeSvarABizeko nAma catuScatvAriMSo 'DyAyaH



_______________________________________________________________


LiP, 1, 45

fzaya UcuH
sUta suvyaktamaKilaM kaTitaM SaNkarasya tu /
sarvAtmaBAvaM rudrasya svarUpaM vaktumarhasi // LiP_1,45.1 //

sUta uvAca
BUrBuvaH svarmahaScEva janaH sAkzAttapas taTA /
satyalokaS ca pAtAlaM narakArRavakowayaH // LiP_1,45.2 //
tArakAgrahasomArkA DruvaH saptarzayas taTA /
vEmAnikAstaTAnye ca tizWantyasya prasAdataH // LiP_1,45.3 //
anena nirmitAstvevaM tadAtmAno dvijarzaBAH /
samazwirUpaH sarvAtmA saMsTitaH sarvadA SivaH // LiP_1,45.4 //
sarvAtmAnaM mahAtmAnaM mahAdevaM maheSvaram /
na vijAnanti saMmUQA mAyayA tasya mohitAH // LiP_1,45.5 //
tasya devasya rudrasya SarIraM vE jagattrayam /
tasmAtpraRamya taM vakzye jagatAM nirRayaM SuBam // LiP_1,45.6 //
purA vaH kaTitaM sarvaM mayARqasya yaTA kftiH /
BuvanAnAM svarUpaM ca brahmARqe kaTayAmyaham // LiP_1,45.7 //
pfTivI cAntarikzaM ca svarmaharjana eva ca /
tapaH satyaM ca saptEte lokAstvaRqodBavAH SuBAH // LiP_1,45.8 //
aDastAdatra cEtezAM dvijAH sapta talAni tu /
mahAtalAdayastezAM aDastAnnarakAH kramAt // LiP_1,45.9 //
mahAtalaM hematalaM sarvaratnopaSoBitam /
prAsAdES ca vicitrES ca BavasyAyatanEs taTA // LiP_1,45.10 //
anantena ca saMyuktaM mucukundena DImatA /
nfpeRa balinA cEva pAtAlasvargavAsinA // LiP_1,45.11 //
SElaM rasAtalaM viprAH SArkaraM hi talAtalam /
pItaM sutalamityuktaM vitalaM vidrumapraBam // LiP_1,45.12 //
sitaM hi atalaM tacca talaM yacca sitetaram /
kzmAyAstu yAvadvistAro hy aDastezAM ca suvratAH // LiP_1,45.13 //
talAnAM cEva sarvezAM tAvatsaMKyA samAhitA /
sahasrayojanaM vyoma daSasAhasrameva ca // LiP_1,45.14 //
lakzaM saptasahasraM hi talAnAM saGanasya tu /
vyomnaH pramARaM mUlaM tu triMSatsAhasrakeRa tu // LiP_1,45.15 //
suvarRena muniSrezWAs taTA vAsukinA SuBam /
rasAtalamiti KyAtaM taTAnyES ca nizevitam // LiP_1,45.16 //
virocanahiraRyAkza- narakAdyES ca sevitam /
talAtalamiti KyAtaM sarvaSoBAsamanvitam // LiP_1,45.17 //
vEnAyakAdiBiScEva kAlanemipurogamEH /
pUrvadevEH samAkIrRaM sutalaM ca taTAparEH // LiP_1,45.18 //
vitalaM dAnavAdyES ca tArakAgnimuKEs taTA /
mahAntakAdyEr nAgES ca prahlAdenAsureRa ca // LiP_1,45.19 //
vitalaM cAtra viKyAtaM kambalASvanizevitam /
mahAkumBena vIreRa hayagrIveRa DImatA // LiP_1,45.20 //
SaNkukarRena saMBinnaM taTA namucipUrvakEH /
taTAnyEr viviDEr vIrEs talaM cEva suSoBitam // LiP_1,45.21 //
talezu tezu sarvezu cAmbayA parameSvaraH /
skandena nandinA sArDaM gaRapEH sarvato vftaH // LiP_1,45.22 //
talAnAM cEva sarvezAm UrDvataH saptasaptamAH /
kzmAtalAni DarA cApi saptaDA kaTayAmi vaH // LiP_1,45.23 //

iti SrIliNgamahApurARe pUrvaBAge pAtAlavarRanaM nAma paYcacatvAriMSo 'DyAyaH



_______________________________________________________________


LiP, 1, 46

sUta uvAca
saptadvIpA taTA pfTvI nadIparvatasaMkulA /
samudrEH saptaBiScEva sarvataH samalaMkftA // LiP_1,46.1 //
jambUH plakzaH SAlmaliS ca kuSaH krOYcastaTEva ca /
SAkaH puzkaranAmA ca dvIpAstvaByantare kramAt // LiP_1,46.2 //
saptadvIpezu sarvezu sAmbaH sarvagaRErvftaH /
nAnAvezaDaro BUtvA sAnniDyaM kurute haraH // LiP_1,46.3 //
kzArodekzurasodaS ca surodaS ca GftodaDiH /
daDyarRavaS ca kzIrodaH svAdUdaScApyanukramAt // LiP_1,46.4 //
samudrezviha sarvezu sarvadA sagaRaH SivaH /
jalarUpI BavaH SrImAn krIqate cormibAhuBiH // LiP_1,46.5 //
kzIrArRavAmftamiva sadA kzIrArRave hariH /
Sete SivajYAnaDiyA sAkzAdvE yoganidrayA // LiP_1,46.6 //
yadA prabudDo BagavAn prabudDamaKilaM jagat /
yadA suptastadA suptaM tanmayaM ca carAcaram // LiP_1,46.7 //
tenEva sfzwamaKilaM DftaM rakzitameva ca /
saMhftaM devadevasya prasAdAtparamezWinaH // LiP_1,46.8 //
suzeRA iti viKyAtA yajante puruzarzaBam /
anirudDaM muniSrezWAH SaNKacakragadADaram // LiP_1,46.9 //
ye cAnirudDaM puruzaM DyAyantyAtmavidAM varAH /
nArAyaRasamAH sarve sarvasaMpatsamanvitAH // LiP_1,46.10 //
sanandanaS ca BagavAn sanakaS ca sanAtanaH /
vAlaKilyAS ca sidDAS ca mitrAvaruRakO taTA // LiP_1,46.11 //
yajanti satataM tatra viSvasya praBavaM harim /
saptadvIpezu tizWanti nAnASfNgA mahodayAH // LiP_1,46.12 //
AsamudrAyatAH kecid girayo gahvarEs taTA /
DarAyAH patayaScAsan bahavaH kAlagOravAt // LiP_1,46.13 //
sAmarTyAtparameSAnAH krOYcArerjanakAtpraBoH /
manvantarezu sarvezu atItAnAgatezviha // LiP_1,46.14 //
pravakzyAmi DareSAn vo vakzye svAyaMBuve 'ntare /
manvantarezu sarvezu atItAnAgatezu ca // LiP_1,46.15 //
tulyABimAninaScEva sarve tulyaprayojanAH /
svAyaMBuvasya ca manoH pOtrAstvAsanmahAbalAH // LiP_1,46.16 //
priyavratAtmajA vIrAs te daSeha prakIrtitAH /
AgnIDraScAgnibAhuS ca meDA meDAtiTirvasuH // LiP_1,46.17 //
jyotizmAndyutimAn havyaH savanaH putra eva ca /
priyavrato 'ByaziYcattAn sapta saptasu pArTivAn // LiP_1,46.18 //
jambUdvIpeSvaraM cakre AgnIDraM sumahAbalam /
plakzadvIpeSvaraScApi tena meDAtiTiH kftaH // LiP_1,46.19 //
SAlmaleS ca vapuzmantaM rAjAnamaBiziktavAn /
jyotizmantaM kuSadvIpe rAjAnaM kftavAnnfpaH // LiP_1,46.20 //
dyutimantaM ca rAjAnaM krOYcadvIpe samAdiSat /
SAkadvIpeSvaraM cApi havyaM cakre priyavrataH // LiP_1,46.21 //
puzkarADipatiM cakre savanaM cApi suvratAH /
puzkare savanasyApi mahAvItaH suto 'Bavat // LiP_1,46.22 //
DAtakI cEva dvAvetO putrO putravatAM varO /
mahAvItaM smftaM varzaM tasya nAmnA mahAtmanaH // LiP_1,46.23 //
nAmnA tu DAtakeScEva DAtakIKaRqamucyate /
havyo 'pyajanayat putrAY CAkadvIpeSvaraH praBuH // LiP_1,46.24 //
jaladaM ca kumAraM ca sukumAraM maRIcakam /
kusumottaramodAkI saptamastu mahAdrumaH // LiP_1,46.25 //
aladaM jaladasyATa varzaM praTamamucyate /
kumArasya tu kOmAraM dvitIyaM parikIrtitam // LiP_1,46.26 //
sukumAraM tftIyaM tu sukumArasya kIrtyate /
maRIcakaM caturTaM tu mARIcakamihocyate // LiP_1,46.27 //
kusumottarasya vE varzaM paYcamaM kusumottaram /
modakaM cApi modAker varzaM zazWaM prakIrtitam // LiP_1,46.28 //
mahAdrumasya nAmnA tu saptamaM tanmahAdrumam /
tezAM tu nAmaBistAni sapta varzARi tatra vE // LiP_1,46.29 //
krOYcadvIpeSvarasyApi putrA dyutimatastu vE /
kuSalo manugaScozRaH pIvaraScAnDakArakaH // LiP_1,46.30 //
muniSca dunduBiScEva sutA dyutimatastu vE /
tezAM svanAmaBir deSAH krOYcadvIpASrayAH SuBAH // LiP_1,46.31 //
kuSaladeSaH kuSale manugasya manonugaH /
uzRasyozRaH smfto deSaH pIvaraH pIvarasya ca // LiP_1,46.32 //
anDakArasya kaTito deSo nAmnAnDakArakaH /
munerdeSo muniH prokto dunduBer dunduBiH smftaH // LiP_1,46.33 //
ete janapadAH sapta krOYcadvIpezu BAsvarAH /
jyotizmantaH kuSadvIpe sapta cAsanmahOjasaH // LiP_1,46.34 //
udBido veRumAMScEva dvEraTo lavaRo DftiH /
zazWaH praBAkaraScApi saptamaH kapilaH smftaH // LiP_1,46.35 //
udBidaM praTamaM varzaM dvitIyaM veRumaRqalam /
tftIyaM dvEraTaM cEva caturTaM lavaRaM smftam // LiP_1,46.36 //
paYcamaM Dftimat zazWaM praBAkaram anuttamam /
saptamaM kapilaM nAma kapilasya prakIrtitam // LiP_1,46.37 //
SAlmalasyeSvarAH sapta sutAste vE vapuzmataH /
SvetaS ca haritaScEva jImUto rohitas taTA // LiP_1,46.38 //
vEdyuto mAnasaScEva supraBaH saptamas taTA /
Svetasya deSaH Svetastu haritasya ca hAritaH // LiP_1,46.39 //
jImUtasya ca jImUto rohitasya ca rohitaH /
vEdyuto vEdyutasyApi mAnasasya ca mAnasaH // LiP_1,46.40 //
supraBaH supraBasyApi sapta vE deSalAYCakAH /
plakzadvIpe tu vakzyAmi jambUdvIpAdanantaram // LiP_1,46.41 //
sapta meDAtiTeH putrAH plakzadvIpeSvarA nfpAH /
jyezWaH SAntaBayastezAM saptavarzARi tAni vE // LiP_1,46.42 //
tasmAcCAntaBayAccEva SiSirastu suKodayaH /
AnandaS ca SivaScEva kzemakaS ca Druvas taTA // LiP_1,46.43 //
tAni tezAM tu nAmAni saptavarzARi BAgaSaH /
niveSitAni tEstAni pUrvaM svAyaMBuve 'ntare // LiP_1,46.44 //
meDAtiTestu putrEstEH plakzadvIpanivAsiBiH /
varRASramAcArayutAH prajAstatra niveSitAH // LiP_1,46.45 //
plakzadvIpAdivarzezu SAkadvIpAntikezu vE /
jYeyaH paYcasu Darmo vE varRASramaviBAgaSaH // LiP_1,46.46 //
suKamAyuH svarUpaM ca balaM Darmo dvijottamAH /
paYcasvetezu dvIpezu sarvasADAraRaM smftam // LiP_1,46.47 //
rudrArcanaratA nityaM maheSvaraparAyaRAH /
anye ca puzkaradvIpe prajAtAS ca prajeSvarAH // LiP_1,46.48 //
prajApateS ca rudrasya BAvAmftasuKotkawAH // LiP_1,46.49 //

iti SrIliNgamahApurARe pUrvaBAge BuvanakoSe dvIpadvIpeSvarakaTanaM nAma zawcatvAriMSo 'DyAyaH



_______________________________________________________________


LiP, 1, 47

sUta uvAca
AgnIDraM jyezWadAyAdaM kAmyaputraM mahAbalam /
priyavrato 'ByaziYcadvE jaMbUdvIpeSvaraM nfpaH // LiP_1,47.1 //
so 'tIva BavaBaktaS ca tapasvI taruRaH sadA /
BavArcanarataH SrImAn gomAnDImAndvijarzaBAH // LiP_1,47.2 //
tasya putrA baBUvuste prajApatisamA nava /
sarve mAheSvarAScEva mahAdevaparAyaRAH // LiP_1,47.3 //
jyezWo nABir iti KyAtas tasya kiMpuruzo 'nujaH /
harivarzastftIyastu caturTo vE tvilAvftaH // LiP_1,47.4 //
ramyastu paYcamas tatra hiraRmAn zazWa ucyate /
kurustu saptamastezAM BadrASvastvazwamaH smftaH // LiP_1,47.5 //
navamaH ketumAlastu tezAM deSAnniboData /
nABestu dakziRaM varzaM hemAKyaM tu pitA dadO // LiP_1,47.6 //
hemakUwaM tu yadvarzaM dadO kiMpuruzAya saH /
nEzaDaM yatsmftaM varzaM haraye tatpitA dadO // LiP_1,47.7 //
ilAvftAya pradadO meruryatra tu maDyamaH /
nIlAcalASritaM varzaM ramyAya pradadO pitA // LiP_1,47.8 //
SvetaM yaduttaraM tasmAt pitrA dattaM hiraRmate /
yaduttaraM SfNgavarzaM pitA tatkurave dadO // LiP_1,47.9 //
varzaM mAlyavataM cApi BadrASvasya nyavedayat /
ganDamAdanavarzaM tu ketumAlAya dattavAn // LiP_1,47.10 //
ityetAni mahAntIha nava varzARi BAgaSaH /
AgnIDrastezu varzezu putrAMstAnaBizicya vE // LiP_1,47.11 //
yaTAkramaM sa DarmAtmA tatastu tapasi sTitaH /
tapasA BAvitaScEva svADyAyaniratastvaBUt // LiP_1,47.12 //
svADyAyanirataH paScAc CivaDyAnaratas tvaBUt /
yAni kiMpuruzAdyAni varzARyazwO SuBAni ca // LiP_1,47.13 //
tezAM svaBAvataH sidDiH suKaprAyA hyayatnataH /
viparyayo na tezvasti jarAmftyuBayaM na ca // LiP_1,47.14 //
DarmADarmO na tezvAstAM nottamADamamaDyamAH /
na tezvasti yugAvasTA kzetrezvazwasu sarvataH // LiP_1,47.15 //
rudrakzetre mftAScEva jaNgamAH sTAvarAs taTA /
BaktAH prAsaMgikAScApi tezu kzetrezu yAnti te // LiP_1,47.16 //
tezAM hitAya rudreRa cAzwakzetraM vinirmitam /
tatra tezAM mahAdevaH sAnniDyaM kurute sadA // LiP_1,47.17 //
dfzwvA hfdi mahAdevam azwakzetranivAsinaH /
suKinaH sarvadA tezAM sa eveha parA gatiH // LiP_1,47.18 //
nABernisargaM vakzyAmi himANke 'sminniboData /
nABistvajanayatputraM merudevyAM mahAmatiH // LiP_1,47.19 //
fzaBaM pArTivaSrezWaM sarvakzatrasya pUjitam /
fzaBAdBarato jajYe vIraH putraSatAgrajaH // LiP_1,47.20 //
so 'BizicyATa fzaBo BarataM putravatsalaH /
jYAnavErAgyamASritya jitvendriyamahoragAn // LiP_1,47.21 //
sarvAtmanAtmani sTApya paramAtmAnamISvaram /
nagno jawI nirAhAraS cIrI DvAntagato hi saH // LiP_1,47.22 //
nirASastyaktasaMdehaH SEvamApa paraM padam /
himAdrerdakziRaM varzaM BaratAya nyavedayat // LiP_1,47.23 //
tasmAttu BArataM varzaM tasya nAmnA vidurbuDAH /
BaratasyAtmajo vidvAn sumatirnAma DArmikaH // LiP_1,47.24 //
baBUva tasmiMstadrAjyaM BarataH saMnyaveSayat /
putrasaMkrAmitaSrIko vanaM rAjA viveSa saH // LiP_1,47.25 //

iti SrIliNgamahApurARe pUrvaBAge BaratavarzakaTanaM nAma saptacatvAriMSo 'DyAyaH



_______________________________________________________________


LiP, 1, 48

suta uvAca
<Meru>
asya dvIpasya maDye tu merur nAma mahAgiriH /
nAnAratnamayEH SfNgEH sTitaH sTitimatAM varaH // LiP_1,48.1 //
caturaSItisAhasram utseDena prakIrtitaH /
pravizwaH zoqaSADastAd vistftaH zoqaSEva tu // LiP_1,48.2 //
SarAvavat saMsTitatvAd dvAtriMSanmUrDni vistftaH /
vistArAt triguRaS cAsya pariRAho 'numaRqalaH // LiP_1,48.3 //
hEmIkfto maheSasya SuBANgasparSanena ca /
DattUrapuzpasaMkASaH sarvadevaniketanaH // LiP_1,48.4 //
krIqABUmiS ca devAnAm anekAScaryasaMyutaH /
lakzayojana AyAmas tasyEvaM tu mahAgireH // LiP_1,48.5 //
tataH zoqaSasAhasraM yojanAni kziteraDaH /
SezaM copari viprendrA DarAyAstasya SfNgiRaH // LiP_1,48.6 //
mUlAyAmapramARaM tu vistArAn mUlato gireH /
UcurvistAramasyEva dviguRaM mUlato gireH // LiP_1,48.7 //
pUrvataH padmarAgABo dakziRe hemasanniBaH /
paScime nIlasaMkASa uttare vidrumapraBaH // LiP_1,48.8 //
<AmarAvatI>
amarAvatI pUrvaBAge nAnAprAsAdasaMkulA /
nAnAdevagaREH kIrRA maRijAlasamAvftA // LiP_1,48.9 //
gopurErviviDAkArEr hemaratnaviBUzitEH /
toraREr hemacitrEstu maRikxptEH paTi sTitEH // LiP_1,48.10 //
saMlApAlApakuSalEH sarvABaraRaBUzitEH /
stanaBAravinamrES ca madaGUrRitalocanEH // LiP_1,48.11 //
strIsahasrEH samAkIrRA cApsaroBiH samantataH /
dIrGikABirvicitrABiH PullAmBoruhasaMkulEH // LiP_1,48.12 //
hemasopAnasaMyuktEr hemasEkatarASiBiH /
nIlotpalEScotpalES ca hEmEScApi suganDiBiH // LiP_1,48.13 //
evaMviDEstawAkES ca nadIBiS ca nadEryutA /
virAjate purI SuBrA tayAsO parvataH SuBaH // LiP_1,48.14 //
<oTer cities at Mt. Meru>
tejasvinI nAma purI AgneyyAM pAvakasya tu /
amarAvatIsamA divyA sarvaBogasamanvitA // LiP_1,48.15 //
vEvasvatI dakziRe tu yamasya yaminAM varAH /
BavanErAvftA divyEr jAMbUnadamayEH SuBEH // LiP_1,48.16 //
nErfte kfzRavarRA ca taTA SudDavatI SuBA /
tAdfSI ganDavantI ca vAyavyAM diSi SoBanA // LiP_1,48.17 //
mahodayA cottare ca ESAnyAM tu yaSovatI /
parvatasya digantezu SoBate divi sarvadA // LiP_1,48.18 //
brahmavizRumaheSAnAM taTAnyezAM niketanam /
sarvaBogayutaM puRyaM dIrGikABirnagottamam // LiP_1,48.19 //
sidDEryakzEstu sampUrRaM ganDarvErmunipuNgavEH /
taTAnyErviviDAkArEr BUtasaMGES caturviDEH // LiP_1,48.20 //
girerupari viprendrAH SudDasPawikasanniBam /
sahasraBOmaM vistIrRaM vimAnaM vAmataH sTitam // LiP_1,48.21 //
tasminmahABujaH SarvaH somasUryAgnilocanaH /
siMhAsane maRimaye devyAste zaRmuKena ca // LiP_1,48.22 //
harestadarDaM vistIrRaM vimAnaM tatra so 'pi ca /
padmarAgamayaM divyaM padmajasya ca dakziRe // LiP_1,48.23 //
tasmin Sakrasya vipulaM puraM ramyaM yamasya ca /
somasya varuRasyATa nirfteH pAvakasya ca // LiP_1,48.24 //
vAyoScEva tu rudrasya SarvAlayasamantataH /
tezAM tezAM vimAnezu divyezu viviDezu ca // LiP_1,48.25 //
ISAnyAmISvarakzetre nityArcA ca vyavasTitA /
sidDeSvarES ca BagavAY CElAdiH SizyasaMmataH // LiP_1,48.26 //
sanatkumAraH sidDEstu suKAsInaH sureSvaraH /
sanakaS ca sanandaS ca sadfSAS ca sahasraSaH // LiP_1,48.27 //
yogaBUmiH kvacittasmin BogaBUmiH kvacitkvacit /
bAlasUryapratIkASaM vimAnaM tatra SoBanam // LiP_1,48.28 //
SElAdinaH SuBaM cAsti tasminnAste gaReSvaraH /
zaRmuKasya gaReSasya gaRAnAM tu sahasraSaH // LiP_1,48.29 //
suyaSAyAH sunetrAyAH mAtFRAM madanasya ca /
tasya jambUnadI nAma mUlamAvezwya saMsTitA // LiP_1,48.30 //
tasya dakziRapArSve tu jambUvfkzaH suSoBanaH /
atyucCritaH suvistIrRaH sarvakAlaPalapradaH // LiP_1,48.31 //
<IlAvfta>
meroH samantAdvistIrRaM SuBaM varzamilAvftam /
tatra jambUPalAhArAH keciccAmftaBojanAH // LiP_1,48.32 //
jAMbUnadasamapraKyA nAnAvarRAS ca BoginaH /
merupAdASrito viprA dvIpo 'yaM maDyamaH SuBaH // LiP_1,48.33 //
navavarzAnvitaScEva nadInadagirISvarEH /
navavarzaM tu vakzyAmi jaMbUdvIpaM yaTAtaTam // LiP_1,48.34 //
vistArAnmaRqalAccEva yojanES ca niboData // LiP_1,48.35 //

iti SrIliNgamahApurARe pUrvaBAge 'zwacatvAriMSo 'DyAyaH



_______________________________________________________________

LiP, 1, 49

sUta uvAca
SatamekaM sahasrARAM yojanAnAM sa tu smftaH /
anu dvIpaM sahasrARAM dviguRaM dviguRottaram // LiP_1,49.1 //
paYcASatkowivistIrRA sasamudrA DarA smftA /
dvIpES ca saptaBir yuktA lokAlokAvftA SuBA // LiP_1,49.2 //
nIlastaTottare meroH Svetastasyottare punaH /
SfNgI tasyottare viprAs trayaste varzaparvatAH // LiP_1,49.3 //
jaWaro devakUwaS ca pUrvasyAM diSi parvatO /
nizaDo dakziRe meros tasya dakziRato giriH /
hemakUwa iti KyAto himavAMstasya dakziRe // LiP_1,49.4 //
meroH paScimataScEva parvatO dvO DarADarO /
mAlyavAnganDamAdaS ca dvAvetAvudagAyatO // LiP_1,49.5 //
ete parvatarAjAnaH sidDacAraRasevitAH /
tezAm antaravizkamBo navasAhasramekaSaH // LiP_1,49.6 //
idaM hEmavataM varzaM BArataM nAma viSrutam /
hemakUwaM paraM tasmAn nAmnA kiMpuruzaM smftam // LiP_1,49.7 //
nEzaDaM hemakUwAttu harivarzaM taducyate /
harivarzAtparaM cEva meroH SuBamilAvftam // LiP_1,49.8 //
ilAvftAtparaM nIlaM ramyakaM nAma viSrutam /
ramyAtparataraM SvetaM viKyAtaM tadDiraRmayam // LiP_1,49.9 //
hiraRmayAtparaM cApi SfNgI cEva kuruH smftaH /
DanuHsaMsTe tu vijYeye dve varze dakziRottare // LiP_1,49.10 //
dIrGARi tatra catvAri maDyatastadilAvftam /
meroH paScimapUrveRa dve tu dIrGetare smfte // LiP_1,49.11 //
arvAktu nizaDasyATa vedyarDaM cottaraM smftam /
vedyarDe dakziRe trIRi varzARi trIRi cottare // LiP_1,49.12 //
tayormaDye ca vijYeyaM merumaDyamilAvftam /
dakziRena tu nIlasya nizaDasyottareRa tu // LiP_1,49.13 //
udagAyato mahASElo mAlyavAnnAma parvataH /
yojanAnAM sahasre dve uparizwAttu vistftaH // LiP_1,49.14 //
AyAmataScatustriMSat sahasrARi prakIrtitaH /
tasya pratIcyAM vijYeyaH parvato ganDamAdanaH // LiP_1,49.15 //
AyAmataH sa vijYeyo mAlyavAniva vistftaH /
jambUdvIpasya vistArAt samena tu samantataH // LiP_1,49.16 //
prAgAyatAH suparvARaH zaqete varzaparvatAH /
avagAQAScoBayataH samudrO pUrvapaScimO // LiP_1,49.17 //
himaprAyastu himavAn hemakUwastu hemavAn /
taruRAdityasaMkASo hEraRyo nizaDaH smftaH // LiP_1,49.18 //
caturvarRaH sasOvarRo meruScorDvAyataH smftaH /
vfttAkftiparIRAhaS caturasraH samutTitaH // LiP_1,49.19 //
nIlaS ca vEqUryamayaH SvetaH Suklo hiraRmayaH /
mayUrabarhavarRastu SAtakuMBas triSfNgavAn // LiP_1,49.20 //
evaM saMkzepataH proktAH punaH SfRu girISvarAn /
mandaro devakUwaS ca pUrvasyAM diSi parvatO // LiP_1,49.21 //
kElAso ganDamAdaS ca hemavAMScEva parvatO /
pUrvataS cAyatAvetAv arRavAntarvyavasTitO // LiP_1,49.22 //
nizaDaH pAriyAtraS ca dvAvetO varaparvatO /
yaTA pUrvO taTA yAmyAv etO paScimataH SritO // LiP_1,49.23 //
triSfNgo jAruciScEva uttarO varaparvatO /
pUrvataS cAyatAvetAv arRavAntarvyavasTitO // LiP_1,49.24 //
maryAdAparvatAn etAn azwAvAhurmanIziRaH /
yo 'sO merurdvijaSrezWAH prAMSuH kanakaparvataH // LiP_1,49.25 //
tasya pAdAstu catvAraS caturdikzu nagottamAH /
yErvizwabDA na calati saptadvIpavatI mahI // LiP_1,49.26 //
daSayojanasAhasram AyAmas tezu paWyate /
pUrve tu mandaro nAma dakziRe ganDamAdanaH // LiP_1,49.27 //
vipulaH paScime pArSve supArSvaScottare smftaH /
mahAvfkzAH samutpannAS catvAro dvIpaketavaH // LiP_1,49.28 //
mandarasya gireH SfNge mahAvfkzaH saketurAw /
pralambaSAKASiKaraH kadambaS cEtyapAdapaH // LiP_1,49.29 //
dakziRasyApi SElasya SiKare devasevitA /
jambUH sadA puRyaPalA sadA mAlyopaSoBitA // LiP_1,49.30 //
saketur dakziRe dvIpe jambUrlokezu viSrutA /
vipulasyApi SElasya paScime ca mahAtmanaH // LiP_1,49.31 //
saMjAtaH SiKare 'SvatTaH sa mahAn cEtyapAdapaH /
supArSvasyottarasyApi SfNge jAto mahAdrumaH // LiP_1,49.32 //
nyagroDo vipulaskanDo 'nekayojanamaRqalaH /
tezAM caturRAM vakzyAmi SElendrARAM yaTAkramam // LiP_1,49.33 //
amAnuzyARi ramyARi sarvakAlartukAni ca /
manoharARi catvAri devakrIqanakAni ca // LiP_1,49.34 //
vanAni vE caturdikzu nAmatastu niboData /
pUrve cEtraraTaM nAma dakziRe ganDamAdanam // LiP_1,49.35 //
vEBrAjaM paScime vidyAd uttare saviturvanam /
mitreSvaraM tu pUrve tu zazWeSvaram ataH param // LiP_1,49.36 //
varyeSvaraM paScime tu uttare cAmrakeSvaram /
mahAsarAMsi ca taTA catvAri munipuNgavAH // LiP_1,49.37 //
yatra krIqanti munayaH parvatezu vanezu ca /
aruRodaM saraH pUrvaM dakziRaM mAnasaM smftam // LiP_1,49.38 //
sitodaM paScimasaro mahABadraM taTottaram /
SAKasya dakziRe kzetraM viSAKasya ca paScime // LiP_1,49.39 //
uttare nEgameyasya kumArasya ca pUrvataH /
aruRodasya pUrveRa SElendrA nAmataH smftAH // LiP_1,49.40 //
tAMstu saMkzepato vakzye na SakyaM vistareRa tu /
sitAntaS ca kuraRqaS ca kuraraScAcalottamaH // LiP_1,49.41 //
vikaro maRiSElaS ca vfkzavAMScAcalottamaH /
mahAnIlo 'Ta rucakaH sabindurdarduras taTA // LiP_1,49.42 //
veRumAMS ca sameGaS ca nizaDo devaparvataH /
ityete parvatavarA hy anye ca girayas taTA // LiP_1,49.43 //
pUrveRa mandarasyEte sidDAvAsA udAhftAH /
tezu tezu girIndrezu guhAsu ca vanezu ca // LiP_1,49.44 //
rudrakzetrARi divyAni vizRornArAyaRasya ca /
saraso mAnasasyeha dakziRena mahAcalAH // LiP_1,49.45 //
ye kIrtyamAnAstAnsarvAn saMkzipya pravadAmyaham /
SElaS ca viSirAScEva SiKaraScAcalottamaH // LiP_1,49.46 //
ekaSfNgo mahASUlo gajaSElaH piSAcakaH /
paYcaSElo 'Ta kElAso himavAMScAcalottamaH // LiP_1,49.47 //
ityete devacaritA utkawAH parvatottamAH /
tezu tezu ca sarvezu parvatezu vanezu ca // LiP_1,49.48 //
rudrakzetrARi divyAni sTApitAni surottamEH /
digBAge dakziRe proktAH paScime ca vadAmi vaH // LiP_1,49.49 //
apareRa sitodaS ca surapaS ca mahAbalaH /
kumudo maDumAMScEva hy aYjano mukuwas taTA // LiP_1,49.50 //
kfzRaS ca pARquraScEva sahasraSiKaraS ca yaH /
pArijAtaS ca SElendraH SrISfNgaScAcalottamaH // LiP_1,49.51 //
ityete devacaritA utkawAH parvatottamAH /
sarve paScimadigBAge rudrakzetrasamanvitAH // LiP_1,49.52 //
mahABadrasya sarasaS cottare ca mahAbalAH /
ye sTitAH kIrtyamAnAMstAn saMkzipyeha niboData // LiP_1,49.53 //
SaNKakUwo mahASElo vfzaBo haMsaparvataH /
nAgaS ca kapilaScEva indraSElaS ca sAnumAn // LiP_1,49.54 //
nIlaH kaRwakaSfNgaS ca SataSfNgaS ca parvataH /
puzpakoSaH praSElaS ca virajaScAcalottamaH // LiP_1,49.55 //
varAhaparvataScEva mayUraScAcalottamaH /
jAruDiScEva SElendra eta uttarasaMsTitAH // LiP_1,49.56 //
tezu SElezu divyezu devadevasya SUlinaH /
asaMKyAtAni divyAni vimAnAni sahasraSaH // LiP_1,49.57 //
etezAM SElamuKyAnAm antarezu yaTAkramam /
santi cEvAntaradroRyaH sarAMsyupavanAni ca // LiP_1,49.58 //
vasanti devA munayaH sidDAS ca SivaBAvitAH /
kftavAsAH sapatnIkAH prasAdAtparamezWinaH // LiP_1,49.59 //
lakzmyAdyAnAM bilvavane kakuBe kaSyapAdayaH /
taTA tAlavane proktam indropendroragAtmanAm // LiP_1,49.60 //
uduMbare kardamasya taTAnyezAM mahAtmanAm /
vidyADarARAM sidDAnAM puRye tvAmravane SuBe // LiP_1,49.61 //
nAgAnAM sidDasaMGAnAM taTA niMbavane sTitiH /
sUryasya kiMSukavane taTA rudragaRasya ca // LiP_1,49.62 //
bIjapUravane puRye devAcAryo vyavasTitaH /
kOmude tu vane vizRu- pramuKAnAM mahAtmanAm // LiP_1,49.63 //
sTalapadmavanAntasTa- nyagroDe 'SezaBoginaH /
SezastvaSezajagatAM patirAste 'tigarvitaH // LiP_1,49.64 //
sa eva jagatAM kAlaH pAtAle ca vyavasTitaH /
vizRorviSvagurormUrtir divyaH sAkzAdDalAyuDaH // LiP_1,49.65 //
SayanaM devadevasya sa hareH kaNkaRaM viBoH /
vane panasavfkzARAM saSukrA dAnavAdayaH // LiP_1,49.66 //
kinnarEruragAScEva viSAKakavane sTitAH /
manoharavane vfkzAH sarvakowisamanvitAH // LiP_1,49.67 //
nandISvaro gaRavarEH stUyamAno vyavasTitaH /
saMtAnakasTalImaDye sAkzAddevI sarasvatI // LiP_1,49.68 //
evaM saMkzepataH proktA vanezu vanavAsinaH /
asaMKyAtA mayApyatra vaktuM no vistareRa tu // LiP_1,49.69 //

iti SrIliNgamahApurARe pUrvaBAge ekonapaYcASattamo 'DyAyaH



_______________________________________________________________


LiP, 1, 50

sUta uvAca
SitAntaSiKare SakraH pArijAtavane SuBe /
tasya prAcyAM kumudAdri- kUwo 'sO bahuvistaraH // LiP_1,50.1 //
azwO purARyudIrRAni dAnavAnAM dvijottamAH /
suvarRakoware puRye rAkzasAnAM mahAtmanAm // LiP_1,50.2 //
nIlakAnAM purARyAhur azwazazwirdvijottamAH /
mahAnIle 'pi SElendre purARi daSa paYca ca // LiP_1,50.3 //
hayAnanAnAM muKyAnAM kinnarARAM ca suvratAH /
veRusODe mahASEle vidyADarapuratrayam // LiP_1,50.4 //
vEkuRWe garuqaH SrImAn karaYje nIlalohitaH /
vasuDAre vasUnAM tu nivAsaH parikIrtitaH // LiP_1,50.5 //
ratnaDAre girivare saptarzIRAM mahAtmanAm /
saptasTAnAni puRyAni sidDAvAsayutAni ca // LiP_1,50.6 //
mahatprajApateH sTAnam ekaSfNge nagottame /
gajaSEle tu durgAdyAH sumeDe vasavas taTA // LiP_1,50.7 //
AdityAS ca taTA rudrAH kftAvAsAstaTASvinO /
aSItirdevapuryastu hemakakze nagottame // LiP_1,50.8 //
sunIle rakzasAM vAsAH paYcakowiSatAni ca /
paYcakUwe purARyAsan paYcakowipramARataH // LiP_1,50.9 //
SataSfNge puraSataM yakzARAmamitOjasAm /
tAmrABe kAdraveyARAM viSAKe tu guhasya vE // LiP_1,50.10 //
Svetodare muniSrezWAH suparRasya mahAtmanaH /
piSAcake kuberasya harikUwe harergfham // LiP_1,50.11 //
kumude kiMnarAvAsas tv aYjane cAraRAlayaH /
kfzRe ganDarvanilayaH pARqure purasaptakam // LiP_1,50.12 //
vidyADarARAM viprendrA viSvaBogasamanvitam /
sahasraSiKare SEle dEtyAnAmugrakarmaRAm // LiP_1,50.13 //
purARAM tu sahasrARi sapta SakrAriRAM dvijAH /
mukuwe pannagAvAsaH puzpaketO munISvarAH // LiP_1,50.14 //
vEvasvatasya somasya vAyornAgADipasya ca /
takzake cEva SElendre catvAryAyatanAni ca // LiP_1,50.15 //
brahmendravizRurudrARAM guhasya ca mahAtmanaH /
kuberasya ca somasya taTAnyezAM mahAtmanAm // LiP_1,50.16 //
santyAyatanamuKyAni maryAdAparvatezvapi /
SrIkaRWAdriguhAvAsI sarvAvAsaH sahomayA // LiP_1,50.17 //
SrIkaRWasyADipatyaM vE sarvadeveSvarasya ca /
aRqasyAsya pravfttistu SrIkaRWena na saMSayaH // LiP_1,50.18 //
ananteSAdayastvevaM pratyekaM cARqapAlakAH /
cakravartina ityuktAs tato vidyeSvarAstviha // LiP_1,50.19 //
SrIkaRWADizWitAnyatra sTAnAni ca samAsataH /
maryAdAparvatezvadya SfRvantu pravadAmy aham // LiP_1,50.20 //
SrIkaRWADizWitaM viSvaM carAcaramidaM jagat /
kAlAgniSivaparyantaM kaTaM vakzye savistaram // LiP_1,50.21 //

iti SrIliNgamahApurARe pUrvaBAge BuvanavinyAsoddeSasTAnavarRanaM nAma paYcASattamo 'DyAyaH



_______________________________________________________________


LiP, 1, 51

sUta uvAca
devakUwe girO maDye mahAkUwe suSoBane /
hemavEqUryamARikya- nIlagomedakAntiBiH // LiP_1,51.1 //
taTAnyErmaRimuKyES ca nirmite nirmale SuBe /
SAKASatasahasrAQye sarvadrumaviBUzite // LiP_1,51.2 //
campakASokapuMnAga- vakulAsanamaRqite /
pArijAtakasampUrRe nAnApakzigaRAnvite // LiP_1,51.3 //
nEkaDAtuSatEScitre vicitrakusumAkule /
nitambapuzpasAlambenEkasattvagaRAnvite // LiP_1,51.4 //
vimalasvAdupAnIyenEkaprasravaREryute /
nirJarEH kusumAkIrREr anekES ca viBUzite // LiP_1,51.5 //
puzpoqupavahABiS ca sravantIBir alaMkfte /
snigDavarRaM mahAmUlam anekaskanDapAdapam // LiP_1,51.6 //
ramyaM hyaviralacCAyaM daSayojanamaRqalam /
tatra BUtavanaM nAma nAnABUtagaRAlayam // LiP_1,51.7 //
mahAdevasya devasya SaNkarasya mahAtmanaH /
dIptamAyatanaM tatra mahAmaRiviBUzitam // LiP_1,51.8 //
hemaprAkArasaMyuktaM maRitoraRamaRqitam /
sPAwikES ca vicitrES ca gopurES ca samanvitam // LiP_1,51.9 //
siMhAsanErmaRimayEH SuBAstaraRasaMyutEH /
kzitAvitastataH samyak SarveRADizWitEH SuBEH // LiP_1,51.10 //
amlAnamAlAnicitEr nAnAvarREr gfhottamEH /
maRqapEH suvicitrEs tu sPAwikastamBasaMyutEH // LiP_1,51.11 //
saMyutaM sarvaBUtendrEr brahmendropendrapUjitEH /
varAhagajasiMharkza- SArdUlakaraBAnanEH // LiP_1,51.12 //
gfDrolUkamuKEScAnyEr mfgozwrAjamuKErapi /
pramaTErviviDEH sTUlEr girikUwopamEH SuBEH // LiP_1,51.13 //
karAlErharikeSES ca romaSES ca mahABujEH /
nAnAvarRAkftiDarEr nAnAsaMsTAnasaMsTitEH // LiP_1,51.14 //
dIptAsyEr dIptacaritEr nandISvaramuKEH SuBEH /
brahmendravizRusaMkASEr aRimAdiguRAnvitEH // LiP_1,51.15 //
aSUnyamamarErnityaM mahAparizadEs taTA /
tatra BUtapaterdevAH pUjAM nityaM prayuYjate // LiP_1,51.16 //
JarJarEH SaNKapawahEr BerIqiRqimagomuKEH /
lalitAvasitodgItEr vfttavalgitagarjitEH // LiP_1,51.17 //
pUjito vE mahAdevaH pramaTEH pramaTeSvaraH /
sidDarzidevaganDarvEr brahmaRA ca mahAtmanA // LiP_1,51.18 //
upendrapramuKEScAnyEH pUjitastatra SaMkaraH /
viBaktacAruSiKaraM yatra tacCaNKavarcasam // LiP_1,51.19 //
<KElAsa>
kElAso yakzarAjasya kuberasya mahAtmanaH /
nivAsaH kowiyakzARAM taTAnyezAM mahAtmanAm // LiP_1,51.20 //
tatrApi devadevasya BavasyAyatanaM mahat /
tasminnAyatane somaH sadAste sagaRo haraH // LiP_1,51.21 //
yatra mandAkinI nAma nalinI vipulodakA /
suvarRamaRisopAnA kuberaSiKare SuBe // LiP_1,51.22 //
jAMbUnadamayEH padmEr ganDasparSaguRAnvitEH /
nIlavEqUryapatrES ca ganDopetErmahotpalEH // LiP_1,51.23 //
taTA kumudazaRqES ca mahApadmEr alaMkftA /
yakzaganDarvanArIBir apsaroBiS ca sevitA // LiP_1,51.24 //
devadAnavaganDarvEr yakzarAkzasakinnarEH /
upaspfzwajalA puRyA nadI mandAkinI SuBA // LiP_1,51.25 //
tasyAScottarapArSve tu BavasyAyatanaM SuBam /
vEqUryamaRisampannaM tatrAste SaNkaro 'vyayaH // LiP_1,51.26 //
dvijAH kanakanandAyAs tIre vE prAci dakziRe /
vanaM dvijasahasrAQyaM mfgapakzisamAkulam // LiP_1,51.27 //
tatrApi sagaRaH sAmbaH krIqate 'drisame gfhe /
nandAyAH paScime tIre kiMcid vE dakziRASrite // LiP_1,51.28 //
puraM rudrapurI nAma nAnAprAsAdasaMkulam /
tatrApi SataDA kftvA hy AtmAnaM cAmbayA saha // LiP_1,51.29 //
krIqate sagaRaH sAmbas tacCivAlayam ucyate /
evaM SatasahasrARi SarvasyAyatanAni tu // LiP_1,51.30 //
pratidvIpe muniSrezWAH parvatezu vanezu ca /
nadInadatawAkAnAM tIrezvarRavasaMDizu // LiP_1,51.31 //

iti SrIliNgamahApurARe pUrvaBAge ekapaYcASattamo 'DyAyaH



_______________________________________________________________

LiP, 1, 52

sUta uvAca
nadyaS ca bahavaH proktAH sadA bahujalAH SuBAH /
sarovareByaH samBUtAs tv asaMKyAtA dvijottamAH // LiP_1,52.1 //
prANmuKA dakziRAsyAstu cottarapraBavAH SuBAH /
paScimAgrAH pavitrAS ca prativarzaM prakIrtitAH // LiP_1,52.2 //
AkASAMBoniDir yo 'sO soma ityaBiDIyate /
ADAraH sarvaBUtAnAM devAnAmamftAkaraH // LiP_1,52.3 //
asmAtpravfttA puRyodA nadI tvAkASagAminI /
saptamenAnilapaTA pravfttA cAmftodakA // LiP_1,52.4 //
sA jyotIMzyanuvartantI jyotirgaRanizevitA /
tArAkowisahasrARAM naBasaS ca samAyutA // LiP_1,52.5 //
parivartatyaharaho yaTA somastaTEva sA /
catvAryaSItiS ca taTA sahasrARAM samucCritaH // LiP_1,52.6 //
yojanAnAM mahAmeruH SrIkaRWAkrIqakomalaH /
tatrAsIno yataH SarvaH sAmbaH saha gaReSvarEH // LiP_1,52.7 //
krIqate suciraM kAlaM tasmAtpuRyajalA SivA /
giriM meruM nadI puRyA sA prayAti pradakziRam // LiP_1,52.8 //
viBajyamAnasalilA sA javenAnilena ca /
merorantarakUwezu nipapAta caturzvapi // LiP_1,52.9 //
samantAtsamatikramya sarvAdrInpraviBAgaSaH /
niyogAddevadevasya pravizwA sA mahArRavam // LiP_1,52.10 //
asyA vinirgatA nadyaH SataSo 'Ta sahasraSaH /
sarvadvIpAdrivarzezu bahavaH parikIrtitAH // LiP_1,52.11 //
kzudranadyastvasaMKyAtA gaNgA yadgANgatAmbarAt /
ketumAle narAH kAlAH sarve panasaBojanAH // LiP_1,52.12 //
striyaScotpalavarRABA jIvitaM cAyutaM smftam /
BadrASve SuklavarRAS ca striyaScandrAMSusaMniBAH // LiP_1,52.13 //
kAlAmraBojanAH sarve nirAtaNkA ratipriyAH /
daSavarzasahasrARi jIvanti SivaBAvitAH // LiP_1,52.14 //
hiraRmayA ivAtyarTam ISvarArpitacetasaH /
taTA ramaRake jIvA nyagroDaPalaBojanAH // LiP_1,52.15 //
daSavarzasahasrARi SatAni daSapaYca ca /
jIvanti SuklAste sarve SivaDyAnaparAyaRAH // LiP_1,52.16 //
hEraRmayA mahABAgA hiraRmayavanASrayAH /
ekAdaSa sahasrARi SatAni daSapaYca ca // LiP_1,52.17 //
varzARAM tatra jIvanti aSvatTASanajIvanAH /
hEraRmayA ivAtyarTam ISvarArpitamAnasAH // LiP_1,52.18 //
kuruvarze tu kuravaH svargalokAt paricyutAH /
sarve mETunajAtAS ca kzIriRaH kzIraBojanAH // LiP_1,52.19 //
anyonyamanuraktAS ca cakravAkasaDarmiRaH /
anAmayA hyaSokAS ca nityaM suKanizeviRaH // LiP_1,52.20 //
trayodaSasahasrARi SatAni daSapaYca ca /
jIvanti te mahAvIryA na cAnyastrInizeviRaH // LiP_1,52.21 //
sahEva maraRaM tezAM kurURAM svargavAsinAm /
hfzwAnAM supravfdDAnAM sarvAnnAmftaBojinAm // LiP_1,52.22 //
sadA tu candrakAntAnAM sadA yOvanaSAlinAm /
SyAmANgAnAM sadA sarva- BUzaRAspadadehinAm // LiP_1,52.23 //
jaMbUdvIpe tu tatrApi kuruvarzaM suSoBanam /
tatra candrapraBaM SamBor vimAnaM candramOlinaH // LiP_1,52.24 //
varze tu BArate martyAH puRyAH karmavaSAyuzaH /
SatAyuzaH samAKyAtA nAnAvarRAlpadehinaH // LiP_1,52.25 //
nAnAdevArcane yuktA nAnAkarmaPalASinaH /
nAnAjYAnArTasampannA durbalAScAlpaBoginaH // LiP_1,52.26 //
indradvIpe taTA kecit taTEva ca kaseruke /
tAmradvIpaM gatAH kecit keciddeSaM gaBastimat // LiP_1,52.27 //
nAgadvIpaM taTA sOmyaM gAnDarvaM vAruRaM gatAH /
kecinmlecCAH pulindAS ca nAnAjAtisamudBavAH // LiP_1,52.28 //
pUrve kirAtAstasyAnte paScime yavanAH smftAH /
brAhmaRAH kzatriyA vESyA maDye SUdrAS ca sarvaSaH // LiP_1,52.29 //
ijyAyudDavaRijyABir vartayanto vyavasTitAH /
tezAM saMvyavahAro 'yaM vartate 'tra parasparam // LiP_1,52.30 //
DarmArTakAmasaMyukto varRAnAM tu svakarmasu /
saMkalpaScABimAnaS ca ASramARAM yaTAviDi // LiP_1,52.31 //
iha svargApavargArTaM pravfttiryatra mAnuzI /
tezAM ca yugakarmARi nAnyatra munipuNgavAH // LiP_1,52.32 //
daSavarzasahasrARi sTitiH kiMpuruze nfRAm /
suvarRavarRAS ca narAH striyaScApsarasopamAH // LiP_1,52.33 //
anAmayA hyaSokAS ca sarve te SivaBAvitAH /
SudDasattvAS ca hemABAH sadArAH plakzaBojanAH // LiP_1,52.34 //
mahArajatasaMkASA harivarze 'pi mAnavAH /
devalokAccyutAH sarve devAkArAS ca sarvaSaH // LiP_1,52.35 //
haraM yajanti sarveSaM pibantIkzurasaM SuBam /
na jarA bADate tena na ca jIryanti te narAH // LiP_1,52.36 //
daSavarzasahasrARi tatra jIvanti mAnavAH /
maDyamaM yanmayA proktaM nAmnA varzamilAvftam // LiP_1,52.37 //
na tatra sUryastapati na te jIryanti mAnavAH /
candrasUryO na nakzatraM na prakASam ilAvfte // LiP_1,52.38 //
padmapraBAH padmamuKAH padmapattraniBekzaRAH /
padmapattrasuganDAS ca jAyante BavaBAvitAH // LiP_1,52.39 //
jambUPalarasAhArA anizpandAH suganDinaH /
devalokAgatAstatra jAyante hyajarAmarAH // LiP_1,52.40 //
trayodaSasahasrARi varzARAM te narottamAH /
AyuHpramARaM jIvanti varze divye tvilAvfte // LiP_1,52.41 //
jaMbUPalarasaM pItvA na jarA bADate tvimAn /
na kzuDA na klamaScApi na jano mftyumAMs taTA // LiP_1,52.42 //
tatra jAmbUnadaM nAma kanakaM devaBUzaRam /
indragopapratIkASaM jAyate BAsvaraM tu tat // LiP_1,52.43 //
evaM mayA samAKyAtA navavarzAnuvartinaH /
varRAyurBojanAdyAni saMkzipya na tu vistarAt // LiP_1,52.44 //
hemakUwe tu ganDarvA vijYeyAScApsarogaRAH /
sarve nAgAS ca nizaDe SezavAsukitakzakAH // LiP_1,52.45 //
mahAbalAs trayastriMSad ramante yAjYikAH surAH /
nIle tu vEqUryamaye sidDA brahmarzayo 'malAH // LiP_1,52.46 //
dEtyAnAM dAnavAnAM ca SvetaH parvata ucyate /
SfNgavAn parvataScEva pitFRAM nilayaH sadA // LiP_1,52.47 //
himavAn yakzamuKyAnAM BUtAnAm ISvarasya ca /
sarvAdrizu mahAdevo hariRA brahmaRAMbayA // LiP_1,52.48 //
nandinA ca gaREScEva varzezu ca vanezu ca /
nIlaSvetatriSfNge ca BagavAnnIlalohitaH // LiP_1,52.49 //
sidDErdevES ca pitfBir dfzwo nityaM viSezataH /
nIlaS ca vEqUryamayaH SvetaH Suklo hiraRmayaH // LiP_1,52.50 //
mayUrabarhavarRastu SAtakuMBas triSfNgavAn /
ete parvatarAjAno jaMbUdvIpe vyavasTitAH // LiP_1,52.51 //

iti SrIliNgamahApurARe pUrvaBAge BuvanakoSasvaBAvavarRanaM nAma dvipaYcASattamo 'DyAyaH


_______________________________________________________________


LiP, 1, 53

sUta uvAca
plakzadvIpAdidvIpezu sapta saptasu parvatAH /
fjvAyatAH pratidiSaM nivizwA varzaparvatAH // LiP_1,53.1 //
plakzadvIpe tu vakzyAmi sapta divyAn mahAcalAn /
gomedako 'tra praTamo dvitIyaScAndra ucyate // LiP_1,53.2 //
tftIyo nArado nAma caturTo dunduBiH smftaH /
paYcamaH somako nAma sumanAH zazWa ucyate // LiP_1,53.3 //
sa eva vEBavaH prokto vEBrAjaH saptamaH smftaH /
saptEte girayaH proktAH plakzadvIpe viSezataH // LiP_1,53.4 //
sapta vE SAlmalidvIpe tAMstu vakzyAmyanukramAt /
kumudaScottamaScEva parvataS ca balAhakaH // LiP_1,53.5 //
droRaH kaNkaS ca mahizaH kakudmAn saptamaH smftaH /
kuSadvIpe tu saptEva dvIpAS ca kulaparvatAH // LiP_1,53.6 //
tAMstu saMkzepato vakzye nAmamAtreRa vE kramAt /
vidrumaH praTamaH prokto dvitIyo hemaparvataH // LiP_1,53.7 //
tftIyo dyutimAnnAma caturTaH puzpitaH smftaH /
kuSeSayaH paYcamastu zazWo harigiriH smftaH // LiP_1,53.8 //
saptamo mandaraH SrImAn mahAdevaniketanam /
mandA iti hyapAM nAma mandaro DAraRAd apAm // LiP_1,53.9 //
tatra sAkzAdvfzANkastu viSveSo vimalaH SivaH /
somaH sanandI BagavAn Aste hemagfhottame // LiP_1,53.10 //
tapasA tozitaH pUrvaM mandareRa maheSvaraH /
avimukte mahAkzetre leBe sa paramaM varam // LiP_1,53.11 //
prArTitaS ca mahAdevo nivAsArTaM sahAMbayA /
avimuktAdupAgamya cakre vAsaM sa mandare // LiP_1,53.12 //
sanandI sagaRaH somas tenAsO tanna muYcati /
krOYcadvIpe tu sapteha krOYcAdyAH kulaparvatAH // LiP_1,53.13 //
krOYco vAmanakaH paScAt tftIyaScAnDakArakaH /
anDakArAtparaScApi divAvfnnAma parvataH // LiP_1,53.14 //
divAvftaH paraScApi vivindo girirucyate /
vivindAtparataScApi puRqarIko mahAgiriH // LiP_1,53.15 //
puRqarIkAtparaScApi procyate dunduBisvanaH /
ete ratnamayAH sapta krOYcadvIpasya parvatAH // LiP_1,53.16 //
SAkadvIpe ca girayaH sapta tAMstu niboData /
udayo rEvataScApi SyAmako munisattamAH // LiP_1,53.17 //
rAjataSca giriH SrImAn AMbikeyaH suSoBanaH /
AMbikeyAtparo ramyaH sarvOzaDisamanvitaH // LiP_1,53.18 //
taTEva kesarItyukto yato vAyuH prajAyate /
puzkare parvataH SrImAn eka eva mahASilaH // LiP_1,53.19 //
citrErmaRimayEH kUwEH SilAjAlEH samucCritEH /
dvIpasya tasya pUrvArDe citrasAnusTito mahAn // LiP_1,53.20 //
yojanAnAM sahasrARi UrDvaM paYcASaducCritaH /
aDaScEva catustriMSat sahasrARi mahAcalaH // LiP_1,53.21 //
dvIpasyArDe parikziptaH parvato mAnasottaraH /
sTito velAsamIpe tu navacandra ivoditaH // LiP_1,53.22 //
yojanAnAM sahasrARi UrDvaM paYcASaducCritaH /
tAvadeva tu vistIrRaH pArSvataH parimaRqalaH // LiP_1,53.23 //
sa eva dvIpapaScArDe mAnasaH pfTivIDaraH /
eka eva mahAsAnuH saMniveSAddviDA kftaH // LiP_1,53.24 //
tasmindvIpe smftO dvO tu puRyO janapadO SuBO /
rAjatO mAnasasyATa parvatasyAnumaRqalO // LiP_1,53.25 //
mahAvItaM tu yadvarzaM bAhyato mAnasasya tu /
tasyEvAByantaro yastu DAtakIKaRqa ucyate // LiP_1,53.26 //
svAdUdakenodaDinA puzkaraH parivAritaH /
puzkaradvIpavistAra- vistIrRo 'sO samantataH // LiP_1,53.27 //
vistArAnmaRqalAccEva puzkarasya samena tu /
evaM dvIpAH samudrEstu saptasaptaBir AvftAH // LiP_1,53.28 //
dvIpasyAnantaro yastu samudraH saptamastu vE /
evaM dvIpasamudrARAM vfdDirjYeyA parasparam // LiP_1,53.29 //
pareRa puzkarasyATa anuvftya sTito mahAn /
svAdUdakasamudrastu samantAtparivezwya ca // LiP_1,53.30 //
pareRa tasya mahatI dfSyate lokasaMsTitiH /
kAYcanI dviguRA BUmiH sarvA cEkaSilopamA // LiP_1,53.31 //
tasyAH pareRa SElastu maryAdApAramaRqalaH /
prakASaScAprakASaS ca lokAlokaH sa ucyate // LiP_1,53.32 //
dfSyAdfSyagirir yAvat tAvadezA DarA dvijAH /
yojanAnAM sahasrARi daSa tasyocCrayaH smftaH // LiP_1,53.33 //
tAvAMS ca vistarastasya lokAlokamahAgireH /
arvAcIne tu tasyArDe caranti raviraSmayaH // LiP_1,53.34 //
parArDe tu tamo nityaM lokAlokastataH smftaH /
evaM saMkzepataH prokto BUrlokasya ca vistaraH // LiP_1,53.35 //
A BAnorvE BuvaH svastu A DruvAnmunisattamAH /
AvahAdyA nivizwAstu vAyorvE sapta nemayaH // LiP_1,53.36 //
AvahaH pravahaScEva tataScAnuvahas taTA /
saMvaho vivahaScATa tataScorDvaM parAvahaH // LiP_1,53.37 //
dvijAH parivahaSceti vAyorvE sapta nemayaH /
balAhakAs taTA BAnuS candro nakzatrarASayaH // LiP_1,53.38 //
grahARi fzayaH sapta Druvo viprAH kramAdiha /
yojanAnAM mahIpfzWAd UrDvaM paYcadaSa A DruvAt // LiP_1,53.39 //
niyutAnyekaniyutaM BUpfzWAdBAnumaRqalam /
raTaH zoqaSasAhasro BAskarasya taTopari // LiP_1,53.40 //
caturaSItisAhasro meruScopari BUtalAt /
kowiyojanamAkramya maharloko DruvAdDruvaH // LiP_1,53.41 //
janaloko maharlokAt taTA kowidvayaM dvijAH /
janalokAttapolokaS catasraH kowayo mataH // LiP_1,53.42 //
prAjApatyAdbrahmalokaH kowizawkaM visfjya tu /
puRyalokAstu saptEte hy aRqe 'sminkaTitA dvijAH // LiP_1,53.43 //
aDaH saptatalAnAM tu narakARAM hi kowayaH /
mAyAntAScEva GorAdyA azwAviMSatireva tu // LiP_1,53.44 //
pApinastezu pacyante svasvakarmAnurUpataH /
avIcyantAni sarvARi rOravAdyAni tezu ca // LiP_1,53.45 //
pratyekaM paYcakAnyAhur narakARi viSezataH /
aRqamAdO mayA proktam aRqasyAvaraRAni ca // LiP_1,53.46 //
hiraRyagarBasargaS ca prasaMgAdbahuvistarAt /
aRqAnAmIdfSAnAM tu kowyo jYeyAH sahasraSaH // LiP_1,53.47 //
sarvagatvAt praDAnasya tiryag UrDvam aDas taTA /
aRqezvetezu sarvezu BuvanAni caturdaSa // LiP_1,53.48 //
pratyaRqaM dvijaSArdUlAs tezAM heturmaheSvaraH /
aRqezu cARqabAhyezu taTARqAvaraRezu ca // LiP_1,53.49 //
tamo 'nte ca tamaHpAre cAzwamUrtirvyavasTitaH /
asyAtmano maheSasya mahAdevasya DImataH // LiP_1,53.50 //
adehinas tvaho deham aKilaM paramAtmanaH /
asyAzwamUrteH Sarvasya Sivasya gfhameDinaH // LiP_1,53.51 //
gfhiRI prakftirdivyA prajAS ca mahadAdayaH /
paSavaH kiNkarAstasya sarve dehABimAninaH // LiP_1,53.52 //
AdyantahIno BagavAn anantaH pumAnpraDAnapramuKAS ca sapta /
praDAnamUrtistvaTa zoqaSANgo maheSvaraScAzwatanuH sa eva // LiP_1,53.53 //
AjYAbalAttasya DarA sTiteha DarADarA vAriDarAH samudrAH /
jyotirgaRaH SakramuKAH surAS ca vEmAnikAH sTAvarajaNgamAS ca // LiP_1,53.54 //
dfzwvA yakzaM lakzaRErhInamISaM dfzwvA sendrAste kimetattviheti /
yakzaM gatvA niScayAtpAvakAdyAH SaktikzIRAScABavan yattato 'pi // LiP_1,53.55 //
dagDuM tfRaM vApi samakzamasya yakzasya vahnirna SaSAka viprAH /
vAyustfRaM cAlayituM taTAnye svAnsvAnpraBAvAn sakalAmarendrAH // LiP_1,53.56 //
tadA svayaM vftraripuH surendrEH sureSvaraH sarvasamfdDihetuH /
sureSvaraM yakzamuvAca ko vA BavAnitItTaM sa kutUhalAtmA // LiP_1,53.57 //
tadA hyadfSyaM gata eva yakzas tadAMbikA hEmavatI SuBAsyA /
umA SuBErABaraREranekEH suSoBamAnA tvanu cAvirAsIt // LiP_1,53.58 //
tAM SakramuKyA bahuSoBamAnAm umAmajAM hEmavatImapfcCan /*
kimetadISe bahuSoBamAne vAMbike yakzavapuScakAsti // LiP_1,53.59 //*
niSamya tadyakzamumAmbikAha tvagocaraSceti surAH saSakrAH /*
praRemurenAM mfgarAjagAminImumAmajAM lohitaSuklakfzRAm // LiP_1,53.60 //*
saMBAvitA sA sakalAmarendrEH sarvapravfttistu surAsurARAm /
ahaM purAsaM prakftiS ca puMso yakzasya cAjYAvaSagetyaTAha // LiP_1,53.61 //
tasmAddvijAH sarvamajasya tasya niyogataScARqamaBUdajAdvE /
ajaS ca aRqAdaKilaM ca tasmAj jyotirgaRErlokamajAtmakaM tat // LiP_1,53.62 //

iti SrIliNgamahApurARe pUrvaBAge BuvanakoSavinyAsanirRayo nAma tripaYcASattamo 'DyAyaH



_______________________________________________________________


LiP, 1, 54

sUta uvAca
jyotirgaRapracAraM vE saMkzipyARqe bravImyaham /
devakzetrARi cAlokya grahacAraprasidDaye // LiP_1,54.1 //
mAnasopari mAhendrI prAcyAM meroH purI sTitA /
dakziRe BAnuputrasya varuRasya ca vAruRI // LiP_1,54.2 //
sOmye somasya vipulA tAsu digdevatAH sTitAH /
amarAvatI saMyamanI suKA cEva viBA kramAt // LiP_1,54.3 //
lokapAloparizwAt tu sarvato dakziRAyane /
kAzWAM gatasya sUryasya gatir yA tAM niboData // LiP_1,54.4 //
dakziRaprakrame BAnuH kziptezuriva DAvati /
jyotizAM cakramAdAya satataM parigacCati // LiP_1,54.5 //
purAntago yadA BAnuH Sakrasya Bavati praBuH /
sarvEH sAyamanEH sOro hy udayo dfSyate dvijAH // LiP_1,54.6 //
sa eva suKavatyAM tu niSAntasTaH pradfSyate /
astameti punaH sUryo viBAyAM viSvadfg viBuH // LiP_1,54.7 //
mayA prokto 'marAvatyAM yaTAsO vAritaskaraH /
taTA saMyamanIM prApya suKAM cEva viBAM KagaH // LiP_1,54.8 //
yadAparAhRastvAgneyyAM pUrvAhRo nErfte dvijAH /
tadA tvapararAtraS ca vAyuBAge sudAruRaH // LiP_1,54.9 //
ISAnyAM pUrvarAtrastu gatirezA ca sarvataH /
evaM puzkaramaDye tu yadA sarpati vAripaH // LiP_1,54.10 //
triMSAMSakaM tu medinyAM muhUrtenEva gacCati /
yojanAnAM muhUrtasya imAM saMKyAM niboData // LiP_1,54.11 //
pUrRA SatasahasrARAm ekatriMSattu sA smftA /
paYcASacca taTAnyAni sahasrARyaDikAni tu // LiP_1,54.12 //
mOhUrtikI gatirhyezA BAskarasya mahAtmanaH /
etena gatiyogena yadA kAzWAM tu dakziRAm // LiP_1,54.13 //
paryapfcCet pataNgo 'pi sOmyASAM cottare 'hani /
maDye tu puzkarasyATa Bramate dakziRAyane // LiP_1,54.14 //
mAnasottaraSEle tu mahAtejA viBAvasuH /
maRqalAnAM SataM pUrRaM tadaSItyaDikaM viBuH // LiP_1,54.15 //
bAhyaM cAByantaraM proktam uttarAyaRadakziRe /
pratyahaM carate tAni sUryo vE maRqalAni tu // LiP_1,54.16 //
kulAlacakraparyanto yaTA SIGraM pravartate /
dakziRaprakrame devas taTA SIGraM pravartate // LiP_1,54.17 //
tasmAtprakfzwAM BUmiM tu kAlenAlpena gacCati /
sUryo dvAdaSaBiH SIGraM muhUrtErdakziRAyane // LiP_1,54.18 //
trayodaSArDamfkzARAm ahnA tu carate raviH /
muhUrtEstAvadfkzARi naktamazwAdaSEScaran // LiP_1,54.19 //
kulAlacakramaDyaM tu yaTA mandaM prasarpati /
taTodagayane sUryaH sarpate mandavikramaH // LiP_1,54.20 //
tasmAddIrGeRa kAlena BUmimalpAM tu gacCati /
sa raTo DizWito BAnor AdityErmuniBis taTA // LiP_1,54.21 //
ganDarvErapsaroBiS ca grAmaRIsarparAkzasEH /
pradIpayan sahasrAMSur agrataH pfzWato 'pyaDaH // LiP_1,54.22 //
UrDvataS ca karaM tyaktvA saBAM brAhmImanuttamAm /
aMBoBir muniBistyaktEH saMDyAyAM tu niSAcarAn // LiP_1,54.23 //
hatvA hatvA tu samprAptAn brAhmaREScarate raviH /
azwAdaSa muhUrtaM tu uttarAyaRapaScimam // LiP_1,54.24 //
aharBavati taccApi carate mandavikramaH /
trayodaSArDam fkzARi naktaM dvAdaSaBI raviH /
muhUrtEs tAvad fkzARi divAzwAdaSaBiScaran // LiP_1,54.25 //
tato mandataraM nAByAM cakraM Bramati vE yaTA /
mftpiRqa iva maDyasTo Druvo Bramati vE taTA // LiP_1,54.26 //
triMSanmuhUrtEr evAhur ahorAtraM purAvidaH /
uBayoH kAzWayormaDye Bramato maRqalAni tu // LiP_1,54.27 //
kulAlacakranABistu yaTA tatrEva vartate /
OttAnapAdo Bramati grahEH sArDaM grahAgraRIH // LiP_1,54.28 //
gaRo munijyotizAM tu manasA tasya sarpati /
aDizWitaH punastena BAnustvAdAya tizWati // LiP_1,54.29 //
<Sonne-Regen-KreislOf>
kiraREH sarvatastoyaM devo vE sasamIraRaH /
OttAnapAdasya sadA DruvatvaM vE prasAdataH // LiP_1,54.30 //
vizRorOttAnapAdena cAptaM tAtasya hetunA /
ApaH pItAstu sUryeRa kramante SaSinaH kramAt // LiP_1,54.31 //
niSAkarAnnisravante jImUtAnpratyapaH kramAt /
vfndaM jalamucAM cEva SvasanenABitAqitam // LiP_1,54.32 //
kzmAyAM sfzwiM visfjate 'BAsayattena BAskaraH /
toyasya nAsti vE nASaH tadEva parivartate // LiP_1,54.33 //
hitAya sarvajantUnAM gatiH SarveRa nirmitA /
BUrBuvaH svas taTA hyApo hy annaM cAmftameva ca // LiP_1,54.34 //
prARA vE jagatAmApo BUtAni BuvanAni ca /
bahunAtra kimuktena carAcaramidaM jagat // LiP_1,54.35 //
apAM Sivasya BagavAn ADipatye vyavasTitaH /
apAM tvaDipatirdevo Bava ityeva kIrtitaH // LiP_1,54.36 //
BavAtmakaM jagatsarvam iti kiM ceha cAdButam /
nArAyaRatvaM devasya hareScAdBiH kftaM viBoH /
jagatAmAlayo vizRus tv ApastasyAlayAni tu // LiP_1,54.37 //
dandahyamAnezu carAcarezu goDUmaBUtAs tvaTanizkramanti /
yA yA UrDvaM mAruteneritA vE tAstAstvaBrARyagninA vAyunA ca // LiP_1,54.38 //
ato DUmAgnivAtAnAM saMyogastvaBramucyate /
vArIRi varzatItyaBram aBrasyeSaH sahasradfk // LiP_1,54.39 //
yajYaDUmodBavaM cApi dvijAnAM hitakftsadA /
dAvAgniDUmasamBUtam aBraM vanahitaM smftam // LiP_1,54.40 //
mftaDUmodBavaM tvaBram aSuBAya Bavizyati /
aBicArAgniDUmotTaM BUtanASAya vE dvijAH // LiP_1,54.41 //
evaM DUmaviSezeRa jagatAM vE hitAhitam /
tasmAdAcCAdayedDUmam aBicArakftaM naraH // LiP_1,54.42 //
anACAdya dvijaH kuryAd DUmaM yaScABicArikam /
evamuddiSya lokasya kzayakfcca Bavizyati // LiP_1,54.43 //
apAM niDAnaM jImUtAH zaRmAsAniha suvratAH /
varzayantyeva jagatAM hitAya pavanAjYayA // LiP_1,54.44 //
stanitaM ceha vAyavyaM vEdyutaM pAvakodBavam /
triDA tezAmihotpattir aBrARAM munipuNgavAH // LiP_1,54.45 //
na BraSyanti yato 'BrARi mehanAnmeGa ucyate /
kAzWAvAhAS ca vEriYcyAH pakzAScEva pfTagviDAH // LiP_1,54.46 //
AjyAnAM kAzWasaMyogAd agnerDUmaH pravartitaH /
dvitIyAnAM ca saMBUtir viriYcocCvAsavAyunA // LiP_1,54.47 //
BUBftAM tvaTa pakzEstu maGavacCeditEstataH /
vAhneyAstvaTa jImUtAs tv AvahasTAnagAH SuBAH // LiP_1,54.48 //
viriYcocCvAsajAH sarve pravahaskanDajAstataH /
pakzajAH puzkarAdyAS ca varzanti ca yadA jalam // LiP_1,54.49 //
mUkAH saSabdaduzwASAs tv etEH kftyaM yaTAkramam /
kzAmavfzwipradA dIrGa- kAlaM SItasamIriRaH // LiP_1,54.50 //
jIvakAS ca taTA kzIRA vidyudDvanivivarjitAH /
tizWantyAkroSamAtre tu DarApfzWAditastataH // LiP_1,54.51 //
arDakroSe tu sarve vE jImUtA girivAsinaH /
meGA yojanamAtraM tu sADyatvAd bahutoyadAH // LiP_1,54.52 //
DarApfzWAddvijAH kzmAyAM vidyudguRasamanvitAH /
tezAM tezAM vfzwisargaM treDA kaTitamatra tu // LiP_1,54.53 //
pakzajAH kalpajAH sarve parvatAnAM mahattamAH /
kalpAnte te ca varzanti rAtrO nASAya SAradAH // LiP_1,54.54 //
pakzajAH puzkarAdyAS ca varzanti ca yadA jalam /
tadArRavamaBUtsarvaM tatra Sete niSISvaraH // LiP_1,54.55 //
AgneyAnAM SvAsajAnAM pakzajAnAM dvijarzaBAH /
jaladAnAM sadA DUmo hy ApyAyana iti smftaH // LiP_1,54.56 //
pORqrAstu vfzwayaH sarvA vEdyutAH SItaSasyadAH /
puRqradeSezu patitA nAgAnAM SIkarA himAH // LiP_1,54.57 //
gANgA gaNgAmbusamBUtA parjanyena parAvahEH /
nagAnAM ca nadInAM ca diggajAnAM samAkulam // LiP_1,54.58 //
meGAnAM ca pfTagBUtaM jalaM prAyAdagAdagam /
parAvaho yaH SvasanaS cAnayatyambikAgurum // LiP_1,54.59 //
menApatimatikramya vfzwiSezaM dvijAH param /
aByeti BArate varze tv aparAntavivfdDaye // LiP_1,54.60 //
vfzwayaH kaTitA hyadya dviDA vastu vivfdDaye /
sasyadvayasya saMkzepAt prabravImi yaTAmati // LiP_1,54.61 //
srazwA BAnurmahAtejA vfzwInAM viSvadfg viBuH /
so 'pi sAkzAddvijaSrezWAS ceSAnaH paramaH SivaH // LiP_1,54.62 //
sa eva tejastvojastu balaM viprA yaSaH svayam /
cakzuH SrotraM mano mftyur AtmA manyur vidig diSaH // LiP_1,54.63 //
satyaM ftaM taTA vAyur aMbaraM KacaraS ca saH /
lokapAlo harirbrahmA rudraH sAkzAnmaheSvaraH // LiP_1,54.64 //
sahasrakiraRaH SrImAn azwahastaH sumaNgalaH /
arDanArivapuH sAkzAt trinetras tridaSADipaH // LiP_1,54.65 //
asyEveha prasAdAttu vfzwirnAnABavaddvijAH /
sahasraguRamutsrazwum Adatte kiraRErjalam // LiP_1,54.66 //
jalasya nASo vfdDirvA nAstyevAsya vicArataH /
DruveRADizWito vAyur vfzwiM saMharate punaH // LiP_1,54.67 //
grahAn niHsftya sUryAt tu kftsne nakzatramaRqale /
cArasyAnte viSatyarke DruveRa samaDizWitA // LiP_1,54.68 //

iti SrIliNgamahApurARe pUrvaBAge jyotiScakre sUryagatyAdikaTanaM nAma catuHpaYcASattamo 'DyAyaH


_______________________________________________________________


LiP, 1, 55

sUta uvAca
<Cariot of SUrya>
sOraM saMkzepato vakzye raTaM SaSina eva ca /
grahARAm itarezAM ca yaTA gacCati cAmbupaH // LiP_1,55.1 //
sOrastu brahmaRA sfzwo raTastvarTavaSena saH /
saMvatsarasyAvayavEH kalpitaS ca dvijarzaBAH // LiP_1,55.2 //
trinABinA tu cakreRa paYcAreRa samanvitaH /
sOvarRaH sarvadevAnAm AvAso BAskarasya tu // LiP_1,55.3 //
navayojanasAhasro vistArAyAmataH smftaH /
dviguRo 'pi raTopasTAd IzAdaRqaH pramARataH // LiP_1,55.4 //
asaNgEstu hayEryukto yataScakraM tataH sTitEH /
vAjinastasya vE sapta CandoBir nirmitAstu te // LiP_1,55.5 //
cakrapakze nibadDAstu Druve cAkzaH samarpitaH /
sahASvacakro Bramate sahAkzo Bramate DruvaH // LiP_1,55.6 //
akzaH sahEkacakreRa Bramate 'sO DruveritaH /
prerako jyotizAM DImAn Druvo vE vAtaraSmiBiH // LiP_1,55.7 //
yugAkzakowisambadDO dvO raSmI syandanasya tu /
DruveRa Bramate raSmi- nibadDaH sa yugAkzayoH // LiP_1,55.8 //
Bramato maRqalAni syuH Kecarasya raTasya tu /
yugAkzakowI te tasya dakziRe syandanasya hi // LiP_1,55.9 //
DruveRa pragfhIte vE vicakrASve ca rajjuBiH /
BramantamanugacCanti DruvaM raSmI ca tAvuBO // LiP_1,55.10 //
yugAkzakowistvetasya vAtormisyandanasya tu /
kIle saktA yaTA rajjur Bramate sarvatodiSam // LiP_1,55.11 //
BrAmyatastasya raSmI tu maRqalezUttarAyaRe /
varDete dakziRe cEva BramatA maRqalAni tu // LiP_1,55.12 //
Akfzyete yadA te vE DruveRADizWite tadA /
AByantarasTaH sUryo 'Ta Bramate maRqalAni tu // LiP_1,55.13 //
aSItimaRqalaSataM kAzWayorantaraM dvayoH /
DruveRa mucyamAnAByAM raSmiByAM punareva tu // LiP_1,55.14 //
taTEva bAhyataH sUryo Bramate maRqalAni tu /
udvezwayan sa vegena maRqalAni tu gacCati // LiP_1,55.15 //
devAScEva taTA nityaM munayaS ca divAniSam /
yajanti satataM devaM BAskaraM BavamISvaram // LiP_1,55.16 //
saraTo 'DizWito devEr AdityErmuniBis taTA /
ganDarvErapsaroBiS ca grAmaRIsarparAkzasEH // LiP_1,55.17 //
ete vasanti vE sUrye dvO dvO mAsO krameRa tu /
ApyAyayanti cAdityaM tejoBir BAskaraM Sivam // LiP_1,55.18 //
graTitEH svErvacoBistu stuvanti munayo ravim /
ganDarvApsarasaScEva nftyageyErupAsate // LiP_1,55.19 //
grAmaRIyakzaBUtAni kurvate 'BIzusaMgraham /
sarpA vahanti vE sUryaM yAtuDAnA anuyAnti ca // LiP_1,55.20 //
vAlaKilyA nayantyastaM parivAryodayAdravim /
ityete vE vasantIha dvO dvO mAsO divAkare // LiP_1,55.21 //
maDuS ca mADavaScEva SukraS ca Sucireva ca /
naBonaBasyO viprendrA izaScorjastaTEva ca // LiP_1,55.22 //
sahaHsahasyO ca taTA tapasyaS ca tapaH punaH /
ete dvAdaSa mAsAstu varzaM vE mAnuzaM dvijAH // LiP_1,55.23 //
vAsantikas taTA grEzmaH SuBo vE vArzikas taTA /
SAradaS ca himaScEva SESira ftavaH smftAH // LiP_1,55.24 //
DAtAryamATa mitraS ca varuRaScendra eva ca /
vivasvAMScEva pUzA ca parjanyo 'MSur Bagas taTA // LiP_1,55.25 //
tvazwA vizRuH pulastyaS ca pulahaScAtrireva ca /
vasizWaScANgirAScEva BfgurbudDimatAM varaH // LiP_1,55.26 //
BAradvAjo gOtamaS ca kaSyapaS ca kratus taTA /
jamadagniH kOSikaS ca vAsukiH kaNkaRIkaraH // LiP_1,55.27 //
takzakaS ca taTA nAga elApatras taTA dvijAH /
SaNKapAlas taTA cAnyas tv ErAvata iti smftaH // LiP_1,55.28 //
DanaYjayo mahApadmas taTA karkowakaH smftaH /
kambalo 'SvataraScEva tumbururnAradas taTA // LiP_1,55.29 //
hAhA hUhUrmuniSrezWA viSvAvasuranuttamaH /
ugraseno 'Ta surucir anyaScEva parAvasuH // LiP_1,55.30 //
citraseno mahAtejAS corRAyuScEva suvratAH /
DftarAzwraH sUryavarcA devI sAkzAt kftasTalA // LiP_1,55.31 //
SuBAnanA SuBaSroRir divyA vE puYjikasTalA /
menakA sahajanyA ca pramlocATa SucismitA // LiP_1,55.32 //
anumlocA GftAcI ca viSvAcI corvaSI taTA /
pUrvacittiriti KyAtA devI sAkzAttilottamA // LiP_1,55.33 //
raMBA cAmBojavadanA raTakfd grAmaRIH SuBaH /
raTOjA raTacitraS ca subAhurvE raTasvanaH // LiP_1,55.34 //
varuRaS ca taTEvAnyaH suzeRaH senajicCuBaH /
tArkzyaScArizwanemiS ca kzatajit satyajittaTA // LiP_1,55.35 //
rakzohetiH prahetiS ca pOruzeyo vaDas taTA /
sarpo vyAGraH punaScApo vAto vidyuddivAkaraH // LiP_1,55.36 //
brahmopetaS ca rakzendro yajYopetastaTEva ca /
ete devAdayaH sarve vasantyarke krameRa tu // LiP_1,55.37 //
sTAnABimAnino hyete gaRA dvAdaSa saptakAH /
DAtrAdivizRuparyantA devA dvAdaSa kIrtitAH // LiP_1,55.38 //
AdityaM paramaM BAnuM BABirApyAyayanti te /
pulastyAdyAH kOSikAntA munayo munisattamAH // LiP_1,55.39 //
dvAdaSEva stavErBAnuM stuvanti ca yaTAkramam /
nAgAScASvatarAntAstu vAsukipramuKAH SuBAH // LiP_1,55.40 //
dvAdaSEva mahAdevaM vahantyevaM yaTAkramam /
krameRa sUryavarcAntAs tumburupramuKAmbupam // LiP_1,55.41 //
gItErenamupAsante ganDarvA dvAdaSottamAH /
kftasTalAdyA raMBAntA divyAScApsaraso ravim // LiP_1,55.42 //
tARqavEH sarasEH sarvAS copAsante yaTAkramam /
divyAH satyajidantAS ca grAmaRyo raTakfnmuKAH // LiP_1,55.43 //
dvAdaSAsya krameREva kurvate 'BIzusaMgraham /
prayAnti yajYopetAntA rakzohetimuKAH saha // LiP_1,55.44 //
sAyuDA dvAdaSEvEte rAkzasASca yaTAkramam /
DAtAryamA pulastyaS ca pulahaS ca prajApatiH // LiP_1,55.45 //
urago vAsukiScEva kaNkaRIkaS ca tAvuBO /
tumburur nAradaScEva ganDarvO gAyatAM varO // LiP_1,55.46 //
kftasTalApsarAScEva taTA vE puYjikasTalA /
grAmaRI raTakfccEva raTOjAScEva tAvuBO // LiP_1,55.47 //
rakzohetiH prahetiS ca yAtuDAnAvudAhftO /
maDumADavayoreza gaRo vasati BAskare // LiP_1,55.48 //
vasanti grIzmakO mAsO mitraS ca varuRaS ca ha /
fziratrirvasizWaS ca takzako nAga eva ca // LiP_1,55.49 //
menakA sahajanyA ca ganDarvO ca hAhAhUhUH /
subAhunAmA grAmaRyO raTacitraS ca tAvuBO // LiP_1,55.50 //
pOruzeyo vaDaScEva yAtuDAnAvudAhftO /
ete vasanti vE sUrye mAsayoH SuciSukrayoH // LiP_1,55.51 //
tataH sUrye punaScAnyA nivasantIha devatAH /
indraScEva vivasvAMS ca aNgirA Bfgureva ca // LiP_1,55.52 //
elApatras taTA sarpaH SaNKapAlaS ca tAvuBO /
viSvAvasUgrasenO ca varuRaS ca raTasvanaH // LiP_1,55.53 //
pramlocA cEva viKyAtA anumlocA ca te uBe /
yAtuDAnAs taTA sarpo vyAGraScEva tu tAvuBO // LiP_1,55.54 //
naBonaBasyayoreza gaRo vasati BAskare /
parjanyaScEva pUzA ca BaradvAjo 'Ta gOtamaH // LiP_1,55.55 //
DanaYjaya irAvAMS ca suruciH saparAvasuH /
GftAcI cApsaraHSrezWA viSvAcI cAtiSoBanA // LiP_1,55.56 //
senajicca suzeRaS ca senAnIr grAmaRIS ca tO /
Apo vAtaS ca tAvetO yAtuDAnAvuBO smftO // LiP_1,55.57 //
vasantyete tu vE sUrye mAsa Urja ize ca ha /
hEmantikO tu dvO mAsO vasanti ca divAkare // LiP_1,55.58 //
aMSurBagaS ca dvAvetO kaSyapaS ca kratuH saha /
BujaNgaS ca mahApadmaH sarpaH karkowakas taTA // LiP_1,55.59 //
citrasenaS ca ganDarva UrRAyuScEva tAvuBO /
urvaSI pUrvacittiS ca taTEvApsarasAvuBe // LiP_1,55.60 //
tArkzyaScArizwanemiS ca senAnIr grAmaRIS ca tO /
vidyuddivAkaraScoBO yAtuDAnAvudAhftO // LiP_1,55.61 //
sahe cEva sahasye ca vasantyete divAkare /
tataH SESirayoScApi mAsayor nivasanti vE // LiP_1,55.62 //
tvazwA vizRurjamadagnir viSvAmitrastaTEva ca /
kAdraveyO taTA nAgO kambalASvatarAvuBO // LiP_1,55.63 //
DftarAzwraH saganDarvaH sUryavarcAstaTEva ca /
tilottamApsarAScEva devI raMBA manoharA // LiP_1,55.64 //
raTajitsatyajiccEva grAmaRyO lokaviSrutO /
brahmopetas taTA rakzo yajYopetaS ca yaH smftaH // LiP_1,55.65 //
ete devA vasantyarke dvO dvO mAsO krameRa tu /
sTAnABimAnino hyete gaRA dvAdaSa saptakAH // LiP_1,55.66 //
sUryamApyAyayantyete tejasA teja uttamam /
graTitEH svErvacoBistu stuvanti munayo ravim // LiP_1,55.67 //
ganDarvApsarasaScEva nftyageyErupAsate /
grAmaRIyakzaBUtAni kurvate 'BIzusaMgraham // LiP_1,55.68 //
sarpA vahanti vE sUryaM yAtuDAnA anuyAnti vE /
vAlaKilyA nayantyastaM parivAryodayAdravim // LiP_1,55.69 //
etezAmeva devAnAM yaTA tejo yaTA tapaH /
yaTAyogaM yaTAmantraM yaTADarmaM yaTAbalam // LiP_1,55.70 //
taTA tapatyasO sUryas tezAmidDastu tejasA /
ityete vE vasantIha dvO dvO mAsO divAkare // LiP_1,55.71 //
fzayo devaganDarva- pannagApsarasAM gaRAH /
grAmaRyaS ca taTA yakzA yAtuDAnAS ca muKyataH // LiP_1,55.72 //
ete tapanti varzanti BAnti vAnti sfjanti ca /
BUtAnAmaSuBaM karma vyapohantIha kIrtitAH // LiP_1,55.73 //
mAnavAnAM SuBaM hyete haranti ca durAtmanAm /
duritaM supracArARAM vyapohanti kvacit kvacit // LiP_1,55.74 //
vimAne ca sTitA divye kAmage vAtaraMhasi /
ete sahEva sUryeRa Bramanti divasAnugAH // LiP_1,55.75 //
varzantaS ca tapantaS ca hlAdayantaS ca vE dvijAH /
gopAyantIha BUtAni sarvARi dyAmanukzayAt // LiP_1,55.76 //
sTAnABimAninAm etat sTAnaM manvantarezu vE /
atItAnAgatAnAM vE vartante sAMprataM ca ye // LiP_1,55.77 //
ete vasanti vE sUrye saptakAste caturdaSa /
caturdaSasu sarvezu gaRA manvantarezviha // LiP_1,55.78 //
saMkzepAdvistarAccEva yaTAvfttaM yaTASrutam /
kaTitaM muniSArdUlA devadevasya DImataH // LiP_1,55.79 //
ete devA vasantyarke dvO dvO mAsO krameRa tu /
sTAnABimAnino hyete gaRA dvAdaSa saptakAH // LiP_1,55.80 //
ityeza ekacakreRa sUryastUrRaM raTena tu /
haritErakzarEraSvEH sarpate 'sO divAkaraH // LiP_1,55.81 //
ahorAtraM raTenAsAv ekacakreRa tu Braman /
saptadvIpasamudrANgAM saptaBiH sarpate divi // LiP_1,55.82 //

iti SrIliNgamahApurARe pUrvaBAge sUryaraTanirRayo nAma paYcapaYcASattamo 'DyAyaH



_______________________________________________________________


LiP, 1, 56

sUta uvAca
vITyASrayARi carati nakzatrARi niSAkaraH /
tricakroBayato 'SvaS ca vijYeyastasya vE raTaH // LiP_1,56.1 //
SatArES ca triBiScakrEr yuktaH SuklErhayottamEH /
daSaBistvakfSEr divyEr asaMgEs tEr manojavEH // LiP_1,56.2 //
raTenAnena devES ca pitfBiScEva gacCati /
somo hyambumayEr goBiH SuklEH SuklagaBastimAn // LiP_1,56.3 //
kramate SuklapakzAdO BAskarAtparamAsTitaH /
ApUryate parasyAntaH satataM divasakramAt // LiP_1,56.4 //
devEH pItaM kzaye somam ApyAyayati nityaSaH /
pItaM paYcadaSAhaM tu raSminEkena BAskaraH // LiP_1,56.5 //
ApUrayan suzumnena BAgaM BAgamanukramAt /
ityezA sUryavIryeRa candrasyApyAyitA tanuH // LiP_1,56.6 //
sa pOrRamAsyAM dfSyeta SuklaH sampUrRamaRqalaH /
evamApyAyitaM somaM Suklapakze dinakramAt // LiP_1,56.7 //
tato dvitIyApraBfti bahulasya caturdaSIm /
pibantyambumayaM devA maDu sOmyaM suDAmftam // LiP_1,56.8 //
saMBftaM tvarDamAsena hy amftaM sUryatejasA /
pAnArTamamftaM somaM pOrRamAsyAmupAsate // LiP_1,56.9 //
ekarAtriM surAH sarve pitfBistvfziBiH saha /
somasya kfzRapakzAdO BAskarABimuKasya ca // LiP_1,56.10 //
prakzIyante parasyAntaH pIyamAnAH kalAH kramAt /
trayastriMSacCatAScEva trayastriMSattaTEva ca // LiP_1,56.11 //
trayastriMSatsahasrARi devAH somaM pibanti vE /
evaM dinakramAtpIte vibuDEstu niSAkare // LiP_1,56.12 //
pItvArDamAsaM gacCanti amAvAsyAM surottamAH /
pitaraScopatizWanti amAvAsyAM niSAkaram // LiP_1,56.13 //
tataH paYcadaSe BAge kiMcicCizwe kalAtmake /
aparAhRe pitfgaRA jaGanyaM paryupAsate // LiP_1,56.14 //
pibanti dvikalaM kAlaM SizwA tasya kalA tu yA /
nisftaM tadamAvAsyAM gaBastiByaH svaDAmftam // LiP_1,56.15 //
mAsatfptimavApyAgryAM pItvA gacCanti te 'mftam /
pitfBiH pIyamAnasya paYcadaSyAM kalA tu yA // LiP_1,56.16 //
yAvattu kzIyate tasya BAgaH paYcadaSastu saH /
amAvAsyAM tatastasyA antarA pUryate punaH // LiP_1,56.17 //
vfdDikzayO vE pakzAdO zoqaSyAM SaSinaH smftO /
evaM sUryanimittEzA pakzavfdDirniSAkare // LiP_1,56.18 //

iti SrIliNgamahApurARe pUrvaBAge somavarRanaM nAma zawpaYcASattamo 'DyAyaH



_______________________________________________________________

LiP, 1, 57

sUta uvAca
<Cariots of oTer planets>
azwaBiS ca hayEryuktaH somaputrasya vE raTaH /
vAritejomayaScATa piSaNgEScEva SoBanEH // LiP_1,57.1 //
daSaBiScAkfSEraSvEr nAnAvarRE raTaH smftaH /
Sukrasya kzmAmayEryukto dEtyAcAryasya DImataH // LiP_1,57.2 //
azwASvaScATa BOmasya raTo hEmaH suSoBanaH /
jIvasya hEmaScAzwASvo mandasyAyasanirmitaH // LiP_1,57.3 //
raTa ApomayEraSvEr daSaBistu sitetarEH /
svarBAnorBAskarAreS ca taTA cAzwahayaH smftaH // LiP_1,57.4 //
sarve DruvanibadDA vE grahAste vAtaraSmiBiH /
etena BrAmyamARAS ca yaTAyogaM vrajanti vE // LiP_1,57.5 //
yAvantyaScEva tArAS ca tAvantaScEva raSmayaH /
sarve DruvanibadDAS ca Bramanto BrAmayanti tam // LiP_1,57.6 //
alAtacakravadyAnti vAtacakreritAni tu /
yasmAdvahati jyotIMzi pravahastena sa smftaH // LiP_1,57.7 //
nakzatrasUryAS ca taTA grahatArAgaREH saha /
unmuKABimuKAH sarve cakraBUtAH SritA divi // LiP_1,57.8 //
DruveRADizWitAScEva Druvameva pradakziRam /
prayAnti ceSvaraM drazwuM meQIBUtaM DruvaM divi // LiP_1,57.9 //
navayojanasAhasro vizkamBaH savituH smftaH /
triguRastasya vistAro maRqalasya pramARataH // LiP_1,57.10 //
dviguRaH sUryavistArAd vistAraH SaSinaH smftaH /
tulyastayostu svarBAnur BUtvADastAtprasarpati // LiP_1,57.11 //
udDftya pfTivICAyAM nirmitAM maRqalAkftim /
svarBAnostu bfhatsTAnaM tftIyaM yat tamomayam // LiP_1,57.12 //
candrasya zoqaSo BAgo BArgavasya viDIyate /
vizkamBAnmaRqalAccEva yojanAcca pramARataH // LiP_1,57.13 //
BArgavAtpAdahInastu vijYeyo vE bfhaspatiH /
pAdahInO vakrasOrI taTAyAmapramARataH // LiP_1,57.14 //
vistArAnmaRqalAccEva pAdahInastayorbuDaH /
tArAnakzatrarUpARi vapuzmantIha yAni vE // LiP_1,57.15 //
buDena tAni tulyAni vistArAnmaRqalAdapi /
prAyaSaScandrayogIni vidyAdfkzARi tattvavit // LiP_1,57.16 //
tArAnakzatrarUpARi hInAni tu parasparam /
SatAni paYca catvAri trIRi dve cEva yojane // LiP_1,57.17 //
sarvopari nikfzwAni tArakAmaRqalAni tu /
yojanadvayamAtrARi teByo hrasvaM na vidyate // LiP_1,57.18 //
uparizwAttrayastezAM grahA ye dUrasarpiRaH /
sOro 'NgirAS ca vakraS ca jYeyA mandavicAriRaH // LiP_1,57.19 //
teByo 'DastAttu catvAraH punaranye mahAgrahAH /
sUryaH somo buDaScEva BArgavaScEva SIGragAH // LiP_1,57.20 //
tAvantyastArakAH kowyo yAvantyfkzARi sarvaSaH /
DruvAt tu niyamAccEzAm fkzamArge vyavasTitiH // LiP_1,57.21 //
saptASvasyEva sUryasya nIcoccatvamanukramAt /
uttarAyaRamArgasTo yadA parvasu candramAH // LiP_1,57.22 //
uccatvAddfSyate SIGraM nAtivyaktErgaBastiBiH /
tadA dakziRamArgasTo nIcAM vITimupASritaH // LiP_1,57.23 //
BUmireKAvftaH sUryaH pOrRimAvAsyayos tadA /
dadfSe ca yaTAkAlaM SIGramastamupEti ca // LiP_1,57.24 //
tasmAduttaramArgasTo hy amAvAsyAM niSAkaraH /
dadfSe dakziRe mArge niyamAddfSyate na ca // LiP_1,57.25 //
jyotizAM gatiyogena sUryasya tamasA vftaH /
samAnakAlAstamayO vizuvatsu samodayO // LiP_1,57.26 //
uttarAsu ca vITIzu vyantarAstamanodayO /
pOrRimAvAsyayor jYeyO jyotiScakrAnuvartinO // LiP_1,57.27 //
dakziRAyanamArgasTo yadA carati raSmivAn /
grahARAM cEva sarvezAM sUryo 'DastAt prasarpati // LiP_1,57.28 //
vistIrRaM maRqalaM kftvA tasyorDvaM carate SaSI /
nakzatramaRqalaM kftsnaM somAdUrDvaM prasarpati // LiP_1,57.29 //
nakzatreByo buDaScorDvaM buDAdUrDvaM tu BArgavaH /
vakrastu BArgavAdUrDvaM vakrAd UrDvaM bfhaspatiH // LiP_1,57.30 //
tasmAcCanEScaraScorDvaM tasmAtsaptarzimaRqalam /
fzIRAM cEva saptAnAM DruvasyorDvaM vyavasTitiH // LiP_1,57.31 //
taM vizRulokaM paramaM jYAtvA mucyeta kilbizAt /
dviguRezu sahasrezu yojanAnAM Satezu ca // LiP_1,57.32 //
grahanakzatratArAsu uparizwAdyaTAkramam /
grahAS ca candrasUryO ca yutO divyena tejasA // LiP_1,57.33 //
nityamfkzezu yujyante gacCanto 'harniSaM kramAt /
grahanakzatrasUryAs te nIcoccafjusaMsTitAH // LiP_1,57.34 //
samAgame ca Bede ca paSyanti yugapatprajAH /
ftavaH zaw smftAH sarve samAgacCanti paYcaDA // LiP_1,57.35 //
parasparAsTitA hyete yujyante ca parasparam /
asaMkareRa vijYeyas tezAM yogastu vE buDEH // LiP_1,57.36 //
evaM saMkzipya kaTitaM grahARAM gamanaM dvijAH /
BAskarapramuKAnAM ca yaTAdfzwaM yaTASrutam // LiP_1,57.37 //
grahADipatye BagavAn brahmaRA padmayoninA /
aBiziktaH sahasrAMSU rudreRa tu yaTA guhaH // LiP_1,57.38 //
tasmAdgrahArcanA kAryA agnO codyaM yaTAviDi /
AdityagrahapIqAyAM sadBiH kAryArTasidDaye // LiP_1,57.39 //

iti SrIliNgamahApurARe pUrvaBAge jyotiScakre grahacArakaTanaM nAma saptapaYcASattamo 'DyAyaH



_______________________________________________________________


LiP, 1, 58

fzaya UcuH
aByaziYcatkaTaM brahmA cADipatye prajApatiH /
devadEtyamuKAn sarvAn sarvAtmA vada sAMpratam // LiP_1,58.1 //
sUta uvAca
grahADipatye BagavAn aByaziYcaddivAkaram /
fkzARAmozaDInAM ca somaM brahmA prajApatiH // LiP_1,58.2 //
apAM ca varuRaM devaM DanAnAM yakzapuNgavam /
AdityAnAM taTA vizRuM vasUnAM pAvakaM taTA // LiP_1,58.3 //
prajApatInAM dakzaM ca marutAM Sakrameva ca /
dEtyAnAM dAnavAnAM ca prahlAdaM dEtyapuNgavam // LiP_1,58.4 //
DarmaM pitFRAm aDipaM nirftiM piSitASinAm /
rudraM paSUnAM BUtAnAM nandinaM gaRanAyakam // LiP_1,58.5 //
vIrARAM vIraBadraM ca piSAcAnAM BayaMkaram /
mAtFRAM cEva cAmuRqAM sarvadevanamaskftAm // LiP_1,58.6 //
rudrARAM devadeveSaM nIlalohitamISvaram /
viGnAnAM vyomajaM devaM gajAsyaM tu vinAyakam // LiP_1,58.7 //
strIRAM devImumAM devIM vacasAM ca sarasvatIm /
vizRuM mAyAvinAM cEva svAtmAnaM jagatAM taTA // LiP_1,58.8 //
himavantaM girIRAM tu nadInAM cEva jAhnavIm /
samudrARAM ca sarvezAm aDipaM payasAM niDim // LiP_1,58.9 //
vfkzARAM cEva cASvatTaM plakzaM ca prapitAmahaH // LiP_1,58.10 //
ganDarvavidyADarakinnarARAm ISaM punaS citraraTaM cakAra /
nAgADipaM vAsukimugravIryaM sarpADipaM takzakamugravIryam // LiP_1,58.11 //
digvAraRAnAmaDipaM cakAra gajendram ErAvatam ugravIryam /*
suparRamISaM patatAmaTASvarAjAnamuccEHSravasaM cakAra // LiP_1,58.12 //*
siMhaM mfgARAM vfzaBaM gavAM ca mfgADipAnAM SaraBaM cakAra /
senADipAnAM guhamaprameyaM SrutismftInAM lakulISamISam // LiP_1,58.13 //
aByaziYcatsuDarmARaM taTA SaNKapadaM diSAm /
ketumantaM krameREva hemaromARameva ca // LiP_1,58.14 //
pfTivyAM pfTumISAnaM sarvezAM tu maheSvaram /
caturmUrtizu sarvajYaM SaNkaraM vfzaBaDvajam // LiP_1,58.15 //
prasAdAdBagavAYCamBoS cAByaziYcadyaTAkramam /
purABizicya puRyAtmA rarAja BuvaneSvaraH // LiP_1,58.16 //
etadvo vistareREva kaTitaM munipuNgavAH /
aBiziktAstatastvete viSizwA viSvayoninA // LiP_1,58.17 //

iti SrIliNgamahApurARe sUryAdyaBizekakaTanaM nAmAzwapaYcASattamo 'DyAyaH



_______________________________________________________________


LiP, 1, 59

sUta uvAca
etacCrutvA tu munayaH punastaM saMSayAnvitAH /
papracCuruttaraM BUyas tadA te romaharzaRam // LiP_1,59.1 //

fzaya UcuH
yadetaduktaM BavatA sUteha vadatAM vara /
etadvistarato brUhi jyotizAM ca vinirRayam // LiP_1,59.2 //
SrutvA tu vacanaM tezAM tadA sUtaH samAhitaH /
uvAca paramaM vAkyaM tezAM saMSayanirRaye // LiP_1,59.3 //
asminnarTe mahAprAjYEr yaduktaM SAntabudDiBiH /
etadvo 'haM pravakzyAmi sUryacandramasorgatim // LiP_1,59.4 //
<fire-water-circle>
yaTA devagfhARIha sUryacandrAdayo grahAH /
ataH paraM tu triviDam agnervakzye samudBavam // LiP_1,59.5 //
divyasya BOtikasyAgner aTo 'gneH pArTivasya ca /
vyuzwAyAM tu rajanyAM ca brahmaRo 'vyaktajanmanaH // LiP_1,59.6 //
avyAkftamidaM tvAsIn nESena tamasA vftam /
caturBAgAvaSizwe 'smin loke nazwe viSezataH // LiP_1,59.7 //
svayaMBUrBagavAMstatra lokasarvArTasADakaH /
Kadyotavatsa vyacarad AvirBAvacikIrzayA // LiP_1,59.8 //
so 'gniM sfzwvATa lokAdO pfTivIjalasaMSritaH /
saMhftya tatprakASArTaM triDA vyaBajadISvaraH // LiP_1,59.9 //
pavano yastu loke 'smin pArTivo vahnirucyate /
yaScAsO lokAdO sUrye Suciragnistu sa smftaH // LiP_1,59.10 //
vEdyuto 'bjastu vijYeyas tezAM vakzye tu lakzaRam /
vEdyuto jAWaraH sOro vArigarBAstrayo 'gnayaH // LiP_1,59.11 //
tasmAdapaH pibansUryo goBir dIpyatyasO viBuH /
jale cAbjaH samAvizwo nAdBir agniH praSAmyati // LiP_1,59.12 //
mAnavAnAM ca kukzisTo nAgniH SAmyati pAvakaH /
arcizmAnpavanaH so 'gnir nizpraBo jAWaraH smftaH // LiP_1,59.13 //
yaScAyaM maRqalI SuklI nirUzmA samprajAyate /
praBA sOrI tu pAdena hy astaM yAte divAkare // LiP_1,59.14 //
agnimAviSate rAtrO tasmAddUrAtprakASate /
udyantaM ca punaH sUryam OzRyam agneH samAviSet // LiP_1,59.15 //
pAdena pArTivasyAgnes tasmAdagnistapatyasO /
prakASozRasvarUpe ca sOrAgneye tu tejasI // LiP_1,59.16 //
parasparAnupraveSAd ApyAyete parasparam /
uttare cEva BUmyarDe taTA hyagniS ca dakziRe // LiP_1,59.17 //
uttizWati punaH sUryaH punarvE praviSaty apaH /
tasmAttAmrA BavantyApo divArAtripraveSanAt // LiP_1,59.18 //
astaM yAti punaH sUryo 'harvE praviSaty apaH /
tasmAnnaktaM punaH SuklA Apo dfSyanti BAsvarAH // LiP_1,59.19 //
etena kramayogena BUmyarDe dakziRottare /
udayAstamane nityam ahorAtraM viSaty apaH // LiP_1,59.20 //
yaScAsO tapate sUryaH pibannaMBo gaBastiBiH /
pArTivAgnivimiSro 'sO divyaH Suciriti smftaH // LiP_1,59.21 //
sahasrapAdasO vahnir vfttakumBaniBaH smftaH /
Adatte sa tu nAqInAM sahasreRa samantataH // LiP_1,59.22 //
nAdeyIScEva sAmudrIH kUpAScEva taTA GanAH /
sTAvarA jaNgamAScEva vApIkulyAdikA apaH // LiP_1,59.23 //
<classes of sunrays>
tasya raSmisahasraM tac CItavarzozRaniHsravam /
tAsAM catuHSatA nAqyo varzante citramUrtayaH // LiP_1,59.24 //
BajanAScEva mAlyAS ca ketanAH patanAs taTA /
amftA nAmataH sarvA raSmayo vfzwisarjanAH // LiP_1,59.25 //
himodvahAS ca tA nAqyo raSmayas triSatAH punaH /
reSA meGAS ca vAtsyAS ca hlAdinyo himasarjanAH // LiP_1,59.26 //
candraBA nAmataH sarvA pItABAS ca gaBastayaH /
SuklAS ca kakuBAScEva gAvo viSvaBftas taTA // LiP_1,59.27 //
SuklAstA nAmataH sarvAs triSatIrGarmasarjanAH /
somo biBarti tABistu manuzyapitfdevatAH // LiP_1,59.28 //
manuzyAnOzaDeneha svaDayA ca pitFnapi /
amftena surAn sarvAMs tisfBis tarpayatyasO // LiP_1,59.29 //
vasante cEva grIzme ca SatEH sa tapate triBiH /
varzAsvaTo Saradi ca caturBiH saMpravarzati // LiP_1,59.30 //
hemante SiSire cEva himamutsfjate triBiH /
<Götter in der Sonne>
indro DAtA BagaH pUzA mitro 'Ta varuRo 'ryamA // LiP_1,59.31 //
aMSur vivasvAMstvazwA ca parjanyo vizRureva ca /
varuRo mAGamAse tu sUrya eva tu PAlgune // LiP_1,59.32 //
cEtre mAsi BavedaMSur DAtA vESAKatApanaH /
jyezWe mAsi Bavedindra AzAQe cAryamA raviH // LiP_1,59.33 //
vivasvAn SrAvaRe mAsi prOzWapade BagaH smftaH /
parjanyo 'Svayuje mAsi tvazwA vE kArtike raviH // LiP_1,59.34 //
mArgaSIrze BavenmitraH pOze vizRuH sanAtanaH /
paYcaraSmisahasrARi varuRasyArkakarmaRi // LiP_1,59.35 //
zaqBiH sahasrEH pUzA tu devo 'MSuH saptaBis taTA /
DAtAzwaBiH sahasrEstu navaBistu SatakratuH // LiP_1,59.36 //
vivasvAn daSaBir yAti yAtyekAdaSaBir BagaH /
saptaBistapate mitras tvazwA cEvAzwaBiH smftaH // LiP_1,59.37 //
aryamA daSaBir yAti parjanyo navaBis taTA /
zaqBI raSmisahasrEstu vizRustapati medinIm // LiP_1,59.38 //
vasaMte kapilaH sUryo grIzme kAYcanasapraBaH /
Sveto varzAsu varRena pARquH Saradi BAskaraH // LiP_1,59.39 //
hemante tAmravarRastu SiSire lohito raviH /
iti varRAH samAKyAtA mayA sUryasamudBavAH // LiP_1,59.40 //
ozaDIzu balaM Datte svaDayA ca pitfzvapi /
sUryo 'marezvapyamftaM trayaM trizu niyacCati // LiP_1,59.41 //
evaM raSmisahasraM tat sOraM lokArTasADakam /
Bidyate lokamAsAdya jalaSItozRaniHsravam // LiP_1,59.42 //
ityetanmaRqalaM SuklaM BAsvaraM sUryasaMjYitam /
nakzatragrahasomAnAM pratizWAyonireva ca // LiP_1,59.43 //
candrafkzagrahAH sarve vijYeyAH sUryasaMBavAH /
nakzatrADipatiH somo nayanaM vAmamISituH // LiP_1,59.44 //
nayanaM cEvam ISasya dakziRaM BAskaraH svayam /
tezAM janAnAM loke 'smin nayanaM nayate yataH // LiP_1,59.45 //

iti SrIliNgamahApurARe pUrvaBAge sUryaraSmisvarUpakaTanaM nAmEkonazazwitamo 'DyAyaH


_______________________________________________________________


LiP, 1, 60

sUta uvAca
SezAH paYca grahA jYeyA ISvarAH kAmacAriRaH /
paWyate cAgnirAditya udakaM candramAH smftaH // LiP_1,60.1 //
SezARAM prakftiM samyag vakzyamARAM niboData /
surasenApatiH skandaH paWyate 'NgArako grahaH // LiP_1,60.2 //
nArAyaRaM buDaM prAhur devaM jYAnavido janAH /
sarvalokapraBuH sAkzAd yamo lokapraBuH svayam // LiP_1,60.3 //
mahAgraho dvijaSrezWA mandagAmI SanEScaraH /
devAsuragurU dvO tu BAnumantO mahAgrahO // LiP_1,60.4 //
prajApatisutAvuktO tataH SukrabfhaspatI /
AdityamUlamaKilaM trElokyaM nAtra saMSayaH // LiP_1,60.5 //
BavatyasmAjjagatkftsnaM sadevAsuramAnuzam /
rudrendropendracandrARAM viprendrAgnidivOkasAm // LiP_1,60.6 //
dyutirdyutimatAM kftsnaM yattejaH sarvalOkikam /
sarvAtmA sarvalokeSo mahAdevaH prajApatiH // LiP_1,60.7 //
sUrya eva trilokeSo mUlaM paramadEvatam /
tataH saMjAyate sarvaM tatrEva pravilIyate // LiP_1,60.8 //
BAvABAvO hi lokAnAm AdityAnniHsftO purA /
avijYeyo graho viprA dIptimAnsupraBo raviH // LiP_1,60.9 //
atra gacCanti niDanaM jAyante ca punaH punaH /
kzaRA muhUrtA divasA niSAH pakzAS ca kftsnaSaH // LiP_1,60.10 //
mAsAH saMvatsaraScEva ftavo 'Ta yugAni ca /
tadAdityAdfte hyezA kAlasaMKyA na vidyate // LiP_1,60.11 //
kAlAdfte na niyamo na dIkzA nAhnikakramaH /
ftUnAM ca viBAgaS ca puzpaM mUlaM PalaM kutaH // LiP_1,60.12 //
kutaH sasyavinizpattis tfROzaDigaRo 'pi ca /
aBAvo vyavahArARAM jantUnAM divi ceha ca // LiP_1,60.13 //
jagatpratApanamfte BAskaraM rudrarUpiRam /
sa eza kAlaScAgniS ca dvAdaSAtmA prajApatiH // LiP_1,60.14 //
tapatyeza dvijaSrezWAs trElokyaM sacarAcaram /
sa eza tejasAM rASiH samastaH sArvalOkikaH // LiP_1,60.15 //
uttamaM mArgamAsTAya rAtryahoBir idaM jagat /
pArSvata UrDvam aDaS cEva tApayatyeza sarvaSaH // LiP_1,60.16 //
yaTA praBAkaro dIpo gfhamaDye 'valambitaH /
pArSvata UrDvam aDaScEva tamo nASayate samam // LiP_1,60.17 //
tadvatsahasrakiraRo graharAjo jagatpraBuH /
sUryo goBir jagat sarvam AdIpayati sarvataH // LiP_1,60.18 //
<7 special sunrays>
rave raSmisahasraM yat prANmayA samudAhftam /
tezAM SrezWAH punaH sapta raSmayo grahayonayaH // LiP_1,60.19 //
suzumno harikeSaS ca viSvakarmA taTEva ca /
viSvavyacAH punaScAdyaH saMnadDaS ca tataH paraH // LiP_1,60.20 //
sarvAvasuH punaScAnyaH svarAqanyaH prakIrtitaH /
suzumnaH sUryaraSmistu dakziRAM rASim EDayat // LiP_1,60.21 //
nyagUrDvADaH pracAro 'sya suzumnaH parikIrtitaH /
harikeSaH purastAd yo fkzayoniH prakIrtyate // LiP_1,60.22 //
dakziRe viSvakarmA ca raSmirvarDayate buDam /
viSvavyacAstu yaH paScAc CukrayoniH smfto buDEH // LiP_1,60.23 //
saMnadDaS ca tu yo raSmiH sa yonir lohitasya tu /
zazWaH sarvAvasU raSmiH sa yonistu bfhaspateH // LiP_1,60.24 //
SanEScaraM punaS cApi raSmir ApyAyate svarAw /
evaM sUryapraBAvena nakzatragrahatArakAH // LiP_1,60.25 //
dfSyante divi tAH sarvAH viSvaM cedaM punarjagat /
na kzIyante yatastAni tasmAnnakzatratA smftA // LiP_1,60.26 //

iti SrIliNgamahApurARe pUrvaBAge zazwitamo 'DyAyaH



_______________________________________________________________


LiP, 1, 61

sUta uvAca
kzetrARyetAni sarvARi Atapanti gaBastiBiH /
tezAM kzetrARyaTAdatte sUryo nakzatratArakAH // LiP_1,61.1 //
cIrRena sukfteneha sukftAnte grahASrayAH /
tAraRAttArakA hyetAH SuklatvAccEva tArakAH // LiP_1,61.2 //
divyAnAM pArTivAnAM ca nESAnAM cEva sarvaSaH /
AdAnAnnityamAdityas tejasAM tamasAmapi // LiP_1,61.3 //
savane syandane 'rTe ca DAtur eza viBAzyate /
savanAttejaso 'pAM ca tenAsO savitA mataH // LiP_1,61.4 //
bahulaScandra ityeza hlAdane DAturucyate /
Suklatve cAmftatve ca SItatve ca viBAvyate // LiP_1,61.5 //
sUryAcandramasordivye maRqale BAsvare Kage /
jalatejomaye Sukle vfttakuMBaniBe SuBe // LiP_1,61.6 //
GanatoyAtmakaM tatra maRqalaM SaSinaH smftam /
GanatejomayaM SuklaM maRqalaM BAskarasya tu // LiP_1,61.7 //
vasanti sarvadevAS ca sTAnAnyetAni sarvaSaH /
manvantarezu sarvezu fkzasUryagrahASrayAH // LiP_1,61.8 //
tena grahA gfhARyeva tadAKyAste Bavanti ca /
sOraM sUryo 'viSatsTAnaM sOmyaM somastaTEva ca // LiP_1,61.9 //
SOkraM Sukro 'viSatsTAnaM zoqaSArciH pratApavAn /
bfhad bfhaspatiScEva lohitaScEva lohitam // LiP_1,61.10 //
SanEScaraM taTA sTAnaM devaScApi SanEScaraH /
bODaM buDastu svarBAnuH svarBAnusTAnamASritaH // LiP_1,61.11 //
nakzatrARi ca sarvARi nakzatrARi viSanti ca /
gfhARyetAni sarvARi jyotIMzi sukftAtmanAm // LiP_1,61.12 //
kalpAdO sampravfttAni nirmitAni svayaMBuvA /
sTAnAnyetAni tizWanti yAvad ABUtasaMplavam // LiP_1,61.13 //
manvantarezu sarvezu devasTAnAni tAni vE /
aBimAnino 'vatizWante devAH sTAnaM punaH punaH // LiP_1,61.14 //
atItEstu sahEtAni BAvyABAvyEH surEH saha /
vartante vartamAnES ca sTAniBistEH surEH saha // LiP_1,61.15 //
asminmanvantare cEva grahA vEmAnikAH smftAH /
vivasvAnaditeH putraH sUryo vEvasvate 'ntare // LiP_1,61.16 //
dyutimAnfziputrastu somo devo vasuH smftaH /
Sukro devastu vijYeyo BArgavo 'surayAjakaH // LiP_1,61.17 //
bfhattejAH smfto devo devAcAryo 'NgiraHsutaH /
buDo manoharaScEva fziputrastu sa smftaH // LiP_1,61.18 //
SanEScaro virUpastu saMjYAputro vivasvataH /
agnirvikeSyAM jajYe tu yuvAsO lohitArcizaH // LiP_1,61.19 //
nakzatrafkzanAminyo dAkzAyaRyastu tAH smftAH /
svarBAnuH siMhikAputro BUtasaMtApano 'suraH // LiP_1,61.20 //
somarkzagrahasUryezu kIrtitAstvaBimAninaH /
sTAnAnyetAnyaToktAni sTAninyaScEva devatAH // LiP_1,61.21 //
sOram agnimayaM sTAnaM sahasrAMSorvivasvataH /
himAMSostu smftaM sTAnam ammayaM Suklameva ca // LiP_1,61.22 //
ApyaM SyAmaM manojYaM ca buDaraSmigfhaM smftam /
SuklasyApyammayaM SuklaM padaM zoqaSaraSmivat // LiP_1,61.23 //
navaraSmi tu BOmasya lohitaM sTAnam uttamam /
haridrABaM bfhaccApi zoqaSArcirbfhaspateH // LiP_1,61.24 //
azwaraSmigfhaM cApi proktaM kfzRaM SanEScare /
svarBAnostAmasaM sTAnaM BUtasaMtApanAlayam // LiP_1,61.25 //
vijYeyAstArakAH sarvAs tv fzayastvekaraSmayaH /
ASrayAH puRyakIrtInAM SuklAScApi svavarRataH // LiP_1,61.26 //
GanatoyAtmikA jYeyAH kalpAdAveva nirmitAH /
AdityaraSmisaMyogAt saMprakASAtmikAH smftAH // LiP_1,61.27 //
navayojanasAhasro vizkaMBaH savituH smftaH /
triguRastasya vistAro maRqalasya pramARataH // LiP_1,61.28 //
dviguRaH sUryavistArAd vistAraH SaSinaH smftaH /
tulyastayostu svarBAnur BUtvADastAtprasarpati // LiP_1,61.29 //
udDftya pfTivICAyAM nirmitAM maRqalAkftim /
svarBAnostu bfhatsTAnaM tftIyaM yattamomayam // LiP_1,61.30 //
AdityAttacca nizkramya samaM gacCati parvasu /
Adityameti somAcca punaH sOrezu parvasu // LiP_1,61.31 //
svarBAnuM nudate yasmAt tasmAtsvarBAnurucyate /
candrasya zoqaSo BAgo BArgavasya viDIyate // LiP_1,61.32 //
vizkaMBAnmaRqalAccEva yojanAgrAtpramARataH /
BArgavAtpAdahInastu vijYeyo vE bfhaspatiH // LiP_1,61.33 //
bfhaspateH pAdahInO vakrasOrI uBO smftO /
vistArAnmaRqalAccEva pAdahInastayorbuDaH // LiP_1,61.34 //
tArAnakzatrarUpARi vapuzmantIha yAni vE /
buDena tAni tulyAni vistArAnmaRqalAcca vE // LiP_1,61.35 //
prAyaSaScandrayogIni vidyAdfkzARi tattvavit /
tArAnakzatrarUpARi hInAni tu parasparam // LiP_1,61.36 //
SatAni paYca catvAri trIRi dve cEva yojane /
sarvopari nikfzwAni tArakAmaRqalAni tu // LiP_1,61.37 //
yojanAnyarDamAtrARi teByo hrasvaM na vidyate /
uparizwAttrayastezAM grahAste dUrasarpiRaH // LiP_1,61.38 //
sOro 'NgirAS ca vakraS ca jYeyA mandavicAriRaH /
pUrvameva samAKyAtA gatistezAM yaTAkramam // LiP_1,61.39 //
etezveva grahAH sarve nakzatrezu samutTitAH /
vivasvAnaditeH putraH sUryo vE munisattamAH // LiP_1,61.40 //
viSAKAsu samutpanno grahARAM praTamo grahaH /
tvizimAn Darmaputrastu somo devo vasustu saH // LiP_1,61.41 //
SItaraSmiH samutpannaH kfttikAsu niSAkaraH /
zoqaSArcirBfgoH putraH SukraH sUryAdanantaram // LiP_1,61.42 //
tArAgrahARAM pravaras tizye kzetre samutTitaH /
grahaScANgirasaH putro dvAdaSArcirbfhaspatiH // LiP_1,61.43 //
PAlgunIzu samutpannaH pUrvAKyAsu jagadguruH /
navArcirlohitANgaS ca prajApatisuto grahaH // LiP_1,61.44 //
AzAQAsviha pUrvAsu samutpanna iti smftaH /
revatIzveva saptArciH- sTAne sOriH SanEScaraH // LiP_1,61.45 //
sOmyo buDo DanizWAsu paYcArcir udito grahaH /
tamomayo mftyusutaH prajAkzayakaraH SiKI // LiP_1,61.46 //
ASlezAsu samutpannaH sarvahArI mahAgrahaH /
taTA svanAmaDeyezu dAkzAyaRyaH samutTitAH // LiP_1,61.47 //
tamovIryamayo rAhuH prakftyA kfzRamaRqalaH /
BaraRIzu samutpanno grahaScandrArkamardanaH // LiP_1,61.48 //
ete tArA grahAScApi bodDavyA BArgavAdayaH /
janmanakzatrapIqAsu yAnti vEguRyatAM yataH // LiP_1,61.49 //
mucyate tena dozeRa tatastadgrahaBaktitaH /
sarvagrahARAmetezAm AdirAditya ucyate // LiP_1,61.50 //
tArAgrahARAM Sukrastu ketUnAM cApi DUmavAn /
DruvaH kila grahARAM tu viBaktAnAM caturdiSam // LiP_1,61.51 //
nakzatrARAM SravizWA syAd ayanAnAM taTottaram /
varzARAM cEva paYcAnAm AdyaH saMvatsaraH smftaH // LiP_1,61.52 //
ftUnAM SiSiraScApi mAsAnAM mAGa ucyate /
pakzARAM Suklapakzastu tiTInAM pratipattaTA // LiP_1,61.53 //
ahorAtraviBAgAnAm ahaScAdiH prakIrtitaH /
muhUrtAnAM taTEvAdir muhUrto rudradEvataH // LiP_1,61.54 //
kzaRaScApi nimezAdiH kAlaH kAlavidAM varAH /
SravaRAntaM DanizWAdi yugaM syAtpaYcavArzikam // LiP_1,61.55 //
BAnorgativiSezeRa cakravatparivartate /
divAkaraH smftastasmAt kAlakfdviBurISvaraH // LiP_1,61.56 //
caturviDAnAM BUtAnAM pravartakanivartakaH /
tasyApi BagavAn rudraH sAkzAddevaH pravartakaH // LiP_1,61.57 //
ityeza jyotizAmevaM saMniveSo 'rTaniScayaH /
lokasaMvyavahArArTaM mahAdevena nirmitaH // LiP_1,61.58 //
budDipUrvaM BagavatA kalpAdO sampravartitaH /
sa ASrayo 'BimAnI ca sarvasya jyotirAtmakaH // LiP_1,61.59 //
ekarUpapraDAnasya pariRAmo 'yamadButaH /
nEza SakyaH prasaMKyAtuM yATAtaTyena kenacit // LiP_1,61.60 //
gatAgataM manuzyeRa jyotizAM mAMsacakzuzA /
AgamAdanumAnAcca pratyakzAdupapattitaH // LiP_1,61.61 //
parIkzya nipuRaM budDyA SradDAtavyaM vipaScitA /
cakzuH SAstraM jalaM leKyaM gaRitaM munisattamAH // LiP_1,61.62 //
paYcEte hetavo jYeyA jyotirmAnavinirRaye // LiP_1,61.63 //

iti SrIliNgamahApurARe pUrvaBAge grahasaMKyAvarRanaM nAmEkazazwitamo 'DyAyaH



_______________________________________________________________


LiP, 1, 62

fzaya UcuH
kaTaM vizRoH prasAdAdvE Druvo budDimatAM varaH /
meQIBUto grAhARAM vE vaktumarhasi sAMpratam // LiP_1,62.1 //

sUta uvAca
etamarTaM mayA pfzwo nAnASAstraviSAradaH /
mArkaRqeyaH purA prAha mahyaM SuSrUzave dvijAH // LiP_1,62.2 //

mArkaRqeya uvAca
sArvaBOmo mahAtejAH sarvaSastraBftAM varaH /
uttAnapAdo rAjA vE pAlayAmAsa medinIm // LiP_1,62.3 //
tasya BAryAdvayam aBUt sunItiH surucis taTA /
agrajAyAmaBUtputraH sunItyAM tu mahAyaSAH // LiP_1,62.4 //
Druvo nAma mahAprAjYaH kuladIpo mahAmatiH /
kadAcit saptavarze 'pi pituraNkam upAviSat // LiP_1,62.5 //
surucistaM vinirDUya svaputraM prItimAnasA /
nyaveSayattaM viprendrA hy aNkaM rUpeRa mAnitA // LiP_1,62.6 //
alabDvA sa piturDImAn aNkaM duHKitamAnasaH /
mAtuH samIpamAgamya ruroda sa punaH punaH // LiP_1,62.7 //
rudantaM putramAhedaM mAtA SokapariplutA /
surucirdayitA Bartus tasyAH putro 'pi tAdfSaH // LiP_1,62.8 //
mama tvaM mandaBAgyAyA jAtaH putro 'pyaBAgyavAn /
kiM Socasi kimarTaM tvaM rodamAnaH punaH punaH // LiP_1,62.9 //
saMtaptahfdayo BUtvA mama SokaM karizyasi /
svasTasTAnaM DruvaM putra svaSaktyA tvaM samApnuyAH // LiP_1,62.10 //
ityuktaH sa tu mAtrA vE nirjagAma tadA vanam /
viSvAmitraM tato dfzwvA praRipatya yaTAviDi // LiP_1,62.11 //
uvAca prAYjalirBUtvA Bagavan vaktumarhasi /
sarvezAmuparisTAnaM kena prApsyAmi sattama // LiP_1,62.12 //
pituraNke samAsInaM mAtA mAM surucirmune /
vyaDUnayatsa taM rAjA pitA novAca kiMcana // LiP_1,62.13 //
etasmAt kAraRAd brahmaMs trasto 'haM mAtaraM gataH /
sunItirAha me mAtA mA kfTAH Sokamuttamam // LiP_1,62.14 //
svakarmaRA paraM sTAnaM prAptumarhasi putraka /
tasyA hi vacanaM SrutvA sTAnaM tava mahAmune // LiP_1,62.15 //
prApto vanamidaM brahmann adya tvAM dfzwavAnpraBo /
tava prasAdAt prApsye 'haM sTAnamadButamuttamam // LiP_1,62.16 //
ityuktaH sa muniH SrImAn prahasann idam abravIt /
rAjaputra SfRuzvedaM sTAnamuttamamApsyasi // LiP_1,62.17 //
ArADya jagatAmISaM keSavaM kleSanASanam /
dakziRANgaBavaM SaMBor mahAdevasya DImataH // LiP_1,62.18 //
japa nityaM mahAprAjYa sarvapApavinASanam /
izwadaM paramaM SudDaM pavitramamalaM param // LiP_1,62.19 //
brUhi mantramimaM divyaM praRavena samanvitam /
namo 'stu vAsudevAya ityevaM niyatendriyaH // LiP_1,62.20 //
DyAyansanAtanaM vizRuM japahomaparAyaRaH /
ityuktaH praRipatyEnaM viSvAmitraM mahAyaSAH // LiP_1,62.21 //
prANmuKo niyato BUtvA jajApa prItamAnasaH /
SAkamUlaPalAhAraH saMvatsaramatandritaH // LiP_1,62.22 //
jajApa mantramaniSam ajasraM sa punaH punaH /
vetAlA rAkzasA GorAH siMhAdyAS ca mahAmfgAH // LiP_1,62.23 //
tamaByayurmahAtmAnaM budDimohAya BIzaRAH /
japan sa vAsudeveti na kiMcit pratyapadyata // LiP_1,62.24 //
sunItir asya yA mAtA tasyA rUpeRa saMvftA /
piSAci samanuprAptA ruroda BfSaduHKitA // LiP_1,62.25 //
mama tvamekaH putro 'si kimarTaM kliSyate BavAn /
mAmanATAmapahAya tapa AsTitavAnasi // LiP_1,62.26 //
evamAdIni vAkyAni BAzamARAM mahAtapAH /
anirIkzyEva hfzwAtmA harernAma jajApa saH // LiP_1,62.27 //
tataH praSemuH sarvatra viGnarUpARi tatra vE /
tato garuqamAruhya kAlameGasamadyutiH // LiP_1,62.28 //
sarvadevEH parivftaH stUyamAno maharziBiH /
AyayO BagavAnvizRuH DruvAntikam arAtihA // LiP_1,62.29 //
samAgataM vilokyATa ko 'sAvityeva cintayan /
pibanniva hfzIkeSaM nayanAByAM jagatpatim // LiP_1,62.30 //
japan sa vAsudeveti DruvastasTO mahAdyutiH /
SaNKaprAntena govindaH pasparSAsyaM hi tasya vE // LiP_1,62.31 //
tataH sa paramaM jYAnam avApya puruzottamam /
tuzwAva prAYjalirBUtvA sarvalokeSvaraM harim // LiP_1,62.32 //
prasIda devadeveSa SaNKacakragadADara /
lokAtman vedaguhyAtman tvAM prapanno 'smi keSava // LiP_1,62.33 //
na vidustvAM mahAtmAnaM sanakAdyA maharzayaH /
tatkaTaM tvAmahaM vidyAM namaste BuvaneSvara // LiP_1,62.34 //
tamAha prahasanvizRur ehi vatsa Druvo BavAn /
sTAnaM DruvaM samAsAdya jyotizAm agraBug Bava // LiP_1,62.35 //
mAtrA tvaM sahitastatra jyotizAM sTAnamApnuhi /
matsTAnametatparamaM DruvaM nityaM suSoBanam // LiP_1,62.36 //
tapasArADya deveSaM purA labDaM hi SaNkarAt /
vAsudeveti yo nityaM praRavena samanvitam // LiP_1,62.37 //
namaskArasamAyuktaM BagavacCabdasaMyutam /
japedevaM hi yo vidvAn DruvaM sTAnaM prapadyate // LiP_1,62.38 //
tato devAH saganDarvAH sidDAS ca paramarzayaH /
mAtrA saha DruvaM sarve tasmin sTAne nyaveSayan // LiP_1,62.39 //
vizRorAjYAM puraskftya jyotizAM sTAnamAptavAn /
evaM Druvo mahAtejA dvAdaSAkzaravidyayA // LiP_1,62.40 //
avApa mahatIM sidDim etatte kaTitaM mayA // LiP_1,62.41 //

sUta uvAca
tasmAdyo vAsudevAya praRAmaM kurute naraH /
sa yAti DruvasAlokyaM DruvatvaM tasya tattaTA // LiP_1,62.42 //

iti SrIliNgamahApurARe pUrvaBAge BuvanakoSe DruvasaMsTAnavarRanaM nAma dvizazwitamo 'DyAyaH


_______________________________________________________________


LiP, 1, 63

fzaya UcuH
devAnAM dAnavAnAM ca ganDarvoragarakzasAm /
utpattiM brUhi sUtAdya yaTAkramamanuttamam // LiP_1,63.1 //

sUta uvAca
saMkalpAddarSanAtsparSAt pUrvezAM sfzwirucyate /
dakzAtprAcetasAdUrDvaM sfzwirmETunasaMBavA // LiP_1,63.2 //
yadA tu sfjatastasya devarzigaRapannagAn /
na vfdDimagamallokas tadA mETunayogataH // LiP_1,63.3 //
dakzaH putrasahasrARi paYca sUtyAmajIjanat /
tAMstu dfzwvA mahABAgAn sisfkzurviviDAH prajAH // LiP_1,63.4 //
nAradaH prAha haryaSvAn dakzaputrAn samAgatAn /
BuvaH pramARaM sarvaM tu jYAtvorDvamaDa eva ca // LiP_1,63.5 //
tataH sfzwiM viSezeRa kuruDvaM munisattamAH /
te tu tadvacanaM SrutvA prayAtAH sarvatodiSam // LiP_1,63.6 //
adyApi na nivartante samudrAdiva sinDavaH /
haryaSvezu ca nazwezu punardakzaH prajApatiH // LiP_1,63.7 //
sUtyAmeva ca putrARAM sahasramasfjatpraBuH /
SabalA nAma te viprAH sametAH sfzwihetavaH // LiP_1,63.8 //
nArado 'nugatAnprAha punastAnsUryavarcasaH /
BuvaH pramARaM sarvaM tu jYAtvA BrAtFn punaH punaH // LiP_1,63.9 //
Agatya vATa sfzwiM vE karizyaTa viSezataH /
te 'pi tenEva mArgeRa jagmurBrAtfgatiM taTA // LiP_1,63.10 //
tatastezvapi nazwezu zazwikanyAH prajApatiH /
vEriRyAM janayAmAsa dakzaH prAcetasastadA // LiP_1,63.11 //
prAdAtsa daSakaM Darme kaSyapAya trayodaSa /
viMSatsapta ca somAya catasro 'rizwanemaye // LiP_1,63.12 //
dve cEva BfguputrAya dve kfSASvAya DImate /
dve cEvANgirase tadvat tAsAM nAmAni vistarAt // LiP_1,63.13 //
SfRuDvaM devamAtFRAM prajAvistAramAditaH /
marutvatI vasUr yAmir lambA BAnurarunDatI // LiP_1,63.14 //
saMkalpA ca muhUrtA ca sADyA viSvA ca BAminI /
DarmapatnyaH samAKyAtAs tAsAM putrAnvadAmi vaH // LiP_1,63.15 //
viSvedevAstu viSvAyAH sADyA sADyAnajIjanat /
marutvatyAM marutvanto vasostu vasavas taTA // LiP_1,63.16 //
BAnostu BAnavaH proktA muhUrtAyA muhUrtakAH /
lambAyA GozanAmAno nAgavITistu yAmijaH // LiP_1,63.17 //
saMkalpAyAstu saMkalpo vasusargaM vadAmi vaH /
jyotizmantastu ye devA vyApakAH sarvatodiSam // LiP_1,63.18 //
vasavaste samAKyAtAH sarvaBUtahitEziRaH /
Apo DruvaS ca somaS ca DaraScEvAnilo 'nalaH // LiP_1,63.19 //
pratyUzaS ca praBAsaS ca vasavo 'zwO prakIrtitAH /
ajEkapAd ahirbuDnyo virUpAkzaH saBEravaH // LiP_1,63.20 //
haraS ca bahurUpaS ca tryaMbakaS ca sureSvaraH /
sAvitraS ca jayantaS ca pinAkI cAparAjitaH // LiP_1,63.21 //
ete rudrAH samAKyAtA ekAdaSa gaReSvarAH /
kaSyapasya pravakzyAmi patnIByaH putrapOtrakam // LiP_1,63.22 //
aditiS ca ditiScEva arizwA surasA muniH /
suraBir vinatA tAmrA tadvat kroDavaSA ilA // LiP_1,63.23 //
kadrUstvizA danustadvat tAsAM putrAnvadAmi vaH /
tuzitA nAma ye devAS cAkzuzasyAntare manoH // LiP_1,63.24 //
vEvasvatAntare te vE AdityA dvAdaSa smftAH /
indro DAtA Bagastvazwa mitro 'Ta varuRo 'ryamA // LiP_1,63.25 //
vivasvAnsavitA pUzA aMSumAn vizRureva ca /
ete sahasrakiraRA AdityA dvAdaSa smftAH // LiP_1,63.26 //
ditiH putradvayaM leBe kaSyapAditi naH Srutam /
hiraRyakaSipuM cEva hiraRyAkzaM taTEva ca // LiP_1,63.27 //
danuH putraSataM leBe kaSyapAd baladarpitam /
vipracittiH praDAno 'BUt tezAM maDye dvijottamAH // LiP_1,63.28 //
tAmrA ca janayAmAsa zaw kanyA dvijapuNgavAH /
SukIM SyenIM ca BAsIM ca sugrIvIM gfDrikAM Sucim // LiP_1,63.29 //
SukI SukAnulUkAMS ca janayAmAsa DarmataH /
SyenI SyenAMs taTA BAsI kuraNgAMS ca vyajIjanat // LiP_1,63.30 //
gfDrI gfDrAn kapotAMS ca pArAvatI vihaMgamAn /
haMsasArasakAraRqa- plavAYCucirajIjanat // LiP_1,63.31 //
ajASvamezozwraKarAn sugrIvI cApyajIjanat /
vinatA janayAmAsa garuqaM cAruRaM SuBA // LiP_1,63.32 //
sOdAminIM taTA kanyAM sarvalokaBayaNkarIm /
surasAyAH sahasraM tu sarpARAmaBavatpurA // LiP_1,63.33 //
kadrUH sahasraSirasAM sahasraM prApa suvratA /
praDAnAstezu viKyAtAH zaqviMSatiranuttamAH // LiP_1,63.34 //
SezavAsukikarkowa- SaNKErAvatakambalAH /
DanaYjayamahAnIla- padmASvataratakzakAH // LiP_1,63.35 //
elApatramahApadma- DftarAzwrabalAhakAH /
SaNKapAlamahASaNKa- puzpadaMzwraSuBAnanAH // LiP_1,63.36 //
SaNKalomA ca nahuzo vAmanaH PaRitas taTA /
kapilo durmuKaScApi pataYjaliriti smftaH // LiP_1,63.37 //
rakzogaRaM kroDavaSA mahAmAyaM vyajIjanat /
rudrARAM ca gaRaM tadvad gomahizyO varANganA // LiP_1,63.38 //
suraBir janayAmAsa kaSyapAditi naH Srutam /
munirmunInAM ca gaRaM gaRamapsarasAM taTA // LiP_1,63.39 //
taTA kiMnaraganDarvAn arizwAjanayadbahUn /
tfRavfkzalatAgulmam ilA sarvamajIjanat // LiP_1,63.40 //
tvizA tu yakzarakzAMsi janayAmAsa kowiSaH /
ete tu kASyapeyAS ca saMkzepAtparikIrtitAH // LiP_1,63.41 //
etezAM putrapOtrAdi- vaMSAS ca bahavaH smftAH /
evaM prajAsu sfzwAsu kaSyapena mahAtmanA // LiP_1,63.42 //
pratizWitAsu sarvAsu carAsu sTAvarAsu ca /
aBizicyADipatyezu tezAM muKyAnprajApatiH // LiP_1,63.43 //
tato manuzyADipatiM cakre vEvasvataM manum /
svAyaMBuve 'ntare pUrvaM brahmaRA ye 'BizecitAH // LiP_1,63.44 //
tEriyaM pfTivI sarvA saptadvIpA saparvatA /
yaTopadeSamadyApi DarmeRa pratipAlyate // LiP_1,63.45 //
svAyaMBuve 'ntare pUrve brahmaRA ye 'BizecitAH /
te hyete cABizicyante manavaS ca Bavanti te // LiP_1,63.46 //
manvantarezvatItezu gatA hyetezu pArTivAH /
evamanye 'Bizicyante prApte manvantare tataH // LiP_1,63.47 //
atItAnAgatAH sarve nfpA manvantare smftAH /
etAnutpAdya putrAMstu prajAsaMtAnakAraRAt // LiP_1,63.48 //
kaSyapo gotrakAmastu cacAra sa punastapaH /
putro gotrakaro mahyaM BavatAd iti cintayan // LiP_1,63.49 //
tasyEvaM DyAyamAnasya kaSyapasya mahAtmanaH /
brahmayogAtsutO paScAt prAdurBUtO mahOjasO // LiP_1,63.50 //
vatsaraScAsitaScEva tAvuBO brahmavAdinO /
vatsarAnnEDruvo jajYe rEByaS ca sumahAyaSAH // LiP_1,63.51 //
rEByasya rEByA vijYeyA nEDruvasya vadAmi vaH /
cyavanasya tu kanyAyAM sumeDAH samapadyata // LiP_1,63.52 //
nEDruvasya tu sA patnI mAtA vE kuRqapAyinAm /
asitasyEkaparRAyAM brahmizWaH samapadyata // LiP_1,63.53 //
SARqilyAnAM varaH SrImAn devalaH sumahAtapAH /
SARqilyA nEDruvA rEByAs trayaH pakzAstu kASyapAH // LiP_1,63.54 //
nava prakftayo devAH pulastyasya vadAmi vaH /
caturyuge hyatikrAnte manorekAdaSe praBoH // LiP_1,63.55 //
arDAvaSizwe tasmiMstu dvApare sampravartite /
mAnavasya narizyantaH putra AsId damaH kila // LiP_1,63.56 //
damasya tasya dAyAdas tfRabinduriti smftaH /
tretAyugamuKe rAjA tftIye saMbaBUva ha // LiP_1,63.57 //
tasya kanyA tvilavilA rUpeRApratimABavat /
pulastyAya sa rAjarzis tAM kanyAM pratyapAdayat // LiP_1,63.58 //
fzir Eravilo yasyAM viSravAH samapadyata /
tasya patnyaScatasrastu pOlastyakulavarDanAH // LiP_1,63.59 //
bfhaspateH SuBA kanyA nAmnA vE devavarRinI /
puzpotkawA balAkA ca sute mAlyavataH smfteH // LiP_1,63.60 //
kEkasI mAlinaH kanyA tAsAM vE SfRuta prajAH /
jyezWaM vESravaRaM tasmAt suzuve devavarRinI // LiP_1,63.61 //
kEkasI cApyajanayad rAvaRaM rAkzasADipam /
kumBakarRaM SUrpaRaKAM DImantaM ca viBIzaRam // LiP_1,63.62 //
puzpotkawA hyajanayat putrAMstasmAddvijottamAH /
mahodaraM prahastaM ca mahApArSvaM KaraM taTA // LiP_1,63.63 //
kumBInasIM taTA kanyAM balAyAH SfRuta prajAH /
triSirA dUzaRaScEva vidyujjihvaS ca rAkzasaH // LiP_1,63.64 //
kanyA vE mAlikA cApi balAyAH prasavaH smftaH /
ityete krUrakarmARaH pOlastyA rAkzasA nava // LiP_1,63.65 //
viBIzaRo 'tiSudDAtmA DarmajYaH parikIrtitaH /
pulastyasya mfgAH putrAH sarve vyAGrAS ca daMzwriRaH // LiP_1,63.66 //
BUtAH piSAcAH sarpAS ca sUkarA hastinas taTA /
vAnarAH kiMnarAScEva ye ca kiMpuruzAs taTA // LiP_1,63.67 //
anapatyaH kratustasmin smfto vEvasvate 'ntare /
atreH patnyo daSEvAsan suMdaryaS ca pativratAH // LiP_1,63.68 //
BadrASvasya GftAcyAM vE daSApsarasi sUnavaH /
BadrABadrA ca jaladA mandA nandA taTEva ca // LiP_1,63.69 //
balAbalA ca viprendrA yA ca gopAbalA smftA /
taTA tAmarasA cEva varakrIqA ca vE daSa // LiP_1,63.70 //
AtreyavaMSapraBavAs tAsAM BartA praBAkaraH /
svarBAnupihite sUrye patite 'smindivo mahIm // LiP_1,63.71 //
tamo 'BiBUte loke 'smin praBA yena pravartitA /
svastyastu hi tavetyukte patanniha divAkaraH // LiP_1,63.72 //
brahmarzervacanAttasya papAta na viBurdivaH /
tataH praBAkaretyuktaH praBuratrirmaharziBiH // LiP_1,63.73 //
BadrAyAM janayAmAsa somaM putraM yaSasvinam /
sa tAsu janayAmAsa punaH putrAMstapoDanaH // LiP_1,63.74 //
svastyAtreyA iti KyAtA fzayo vedapAragAH /
tezAM dvO KyAtayaSasO brahmizWO ca mahOjasO // LiP_1,63.75 //
datto hyatrivaro jyezWo durvAsAstasya cAnujaH /
yavIyasI svasA tezAm amalA brahmavAdinI // LiP_1,63.76 //
tasya gotradvaye jAtAS catvAraH praTitA Buvi /
SyAvaS ca pratvasaScEva vavalguScATa gahvaraH // LiP_1,63.77 //
AtreyARAM ca catvAraH smftAH pakzA mahAtmanAm /
kASyapo nAradaScEva parvatAnudDatas taTA // LiP_1,63.78 //
jajYire mAnasA hyete arunDatyA niboData /
nAradastu vasizWAyArunDatIM pratyapAdayat // LiP_1,63.79 //
UrDvaretA mahAtejA dakzaSApAttu nAradaH /
purA devAsure yudDe Gore vE tArakAmaye // LiP_1,63.80 //
anAvfzwyA hate loke hy ugre lokeSvarEH saha /
vasizWastapasA DImAn DArayAmAsa vE prajAH // LiP_1,63.81 //
annodakaM mUlaPalam ozaDIS ca pravartayan /
tAnetAYjIvayAmAsa kAruRyAdOzaDena ca // LiP_1,63.82 //
arunDatyAM vasizWastu sutAn utpAdayacCatam /
jyAyaso 'janayacCakter adfSyantI parASaram // LiP_1,63.83 //
rakzasA Bakzite SaktO ruDireRa tu vE tadA /
kAlI parASarAjjajYe kfzRadvEpAyanaM praBum // LiP_1,63.84 //
dvEpAyano hyaraRyAM vE Sukam utpAdayatsutam /
upamanyuM ca pIvaryAM vidDIme SukasUnavaH // LiP_1,63.85 //
BUriSravAH praBuH SaMBuH kfzRo gOrastu paYcamaH /
kanyA kIrtimatI cEva yogamAtA DftavratA // LiP_1,63.86 //
jananI brahmadattasya patnI sA tvanuhasya ca /
SvetaH kfzRaS ca gOraS ca SyAmo DUmrastaTAruRaH // LiP_1,63.87 //
nIlo bAdarikaScEva sarve cEte parASarAH /
parASarARAmazwO te pakzAH proktA mahAtmanAm // LiP_1,63.88 //
ata UrDvaM niboDaDvam indrapramitisaMBavam /
vasizWasya kapiYjalyo GftAcyAmudapadyata // LiP_1,63.89 //
trimUrtiryaH samAKyAta indrapramitirucyate /
pfToH sutAyAM samBUto BadrastasyA BavadvasuH // LiP_1,63.90 //
upamanyuH sutastasya bahavo hyOpamanyavaH /
mitrAvaruRayoScEva kORqinyA ye pariSrutAH // LiP_1,63.91 //
ekArzeyAs taTA cAnye vAsizWA nAma viSrutAH /
ete pakzA vasizWAnAM smftA daSa mahAtmanAm // LiP_1,63.92 //
ityete brahmaRaH putrA mAnasA viSrutA Buvi /
BartAraS ca mahABAgA ezAM vaMSAH prakIrtitAH // LiP_1,63.93 //
trilokaDAraRe SaktA devarzikulasaMBavAH /
tezAM putrAS ca pOtrAS ca SataSo 'Ta sahasraSaH // LiP_1,63.94 //
yEstu vyAptAstrayo lokAH sUryasyeva gaBastiBiH // LiP_1,63.95 //

iti SrIliNgamahApurARe pUrvaBAge devAdisfzwikaTanaM nAma trizazwitamo 'DyAyaH


_______________________________________________________________


LiP, 1, 64

fzaya UcuH
kaTaM hi rakzasA Saktir BakzitaH so 'nujEH saha /
vAsizWo vadatAM SrezWa sUta vaktumihArhasi // LiP_1,64.1 //

sUta uvAca
<Śakti killed by RuDira>
rAkzaso ruDiro nAma vasizWasya sutaM purA /
SaktiM sa BakzayAmAsa SakteH SApAtsahAnujEH // LiP_1,64.2 //
vasizWayAjyaM viprendrAs tadAdiSyEva BUpatim /
kalmAzapAdaM ruDiro viSvAmitreRa coditaH // LiP_1,64.3 //
BakzitaH sa iti SrutvA vasizWastena rakzasA /
SaktiH SaktimatAM SrezWo BrAtfBiH saha Darmavit // LiP_1,64.4 //
hA putra putra putreti krandamAno muhurmuhuH /
arunDatyA saha muniH papAta Buvi duHKitaH // LiP_1,64.5 //
<VasizWa wants to commit suicide>
nazwaM kulamiti SrutvA martuM cakre matiM tadA /
smaranputraSataM cEva SaktijyezWaM ca SaktimAn // LiP_1,64.6 //
na taM vinAhaM jIvizye iti niScitya duHKitaH // LiP_1,64.7 //
Aruhya mUrDAnam ajAtmajo 'sO tayAtmavAn sarvavid Atmavicca /
DarADarasyEva tadA DarAyAM papAta patnyA saha sASrudfzwiH // LiP_1,64.8 //
DarADarAttaM patitaM DarA tadA daDAra tatrApi vicitrakaRWI /
karAMbujAByAM kariKelagAminI rudantamAdAya ruroda sA ca // LiP_1,64.9 //
tadA tasya snuzA prAha patnI SaktermahAmunim /
vasizWaM vadatAM SrezWaM rudantI BayavihvalA // LiP_1,64.10 //
BagavanbrAhmaRaSrezWa tava deham idaM SuBam /
pAlayasva viBo drazwuM tava pOtraM mamAtmajam // LiP_1,64.11 //
na tyAjyaM tava viprendra dehametatsuSoBanam /
garBasTo mama sarvArTa- sADakaH Saktijo yataH // LiP_1,64.12 //
evamuktvATa DarmajYA karAByAM kamalekzaRA /
utTApya SvaSuraM natvA netre saMmfjya vAriRA // LiP_1,64.13 //
duHKitApi paritrAtuM SvaSuraM duHKitaM tadA /
arunDatIM ca kalyARIM prArTayAmAsa duHKitAm // LiP_1,64.14 //
snuzAvAkyaM tataH SrutvA vasizWa utTAya BUtalAt /
saMjYAmavApya cAliNgya sA papAta suduHKitA // LiP_1,64.15 //
arunDatI karAByAM tAM saMspfSyAsrAkulekzaRAm /
ruroda muniSArdUlo BAryayA sutavatsalaH // LiP_1,64.16 //
<ParASara recites Vedic hymns as an embryo>
aTa nAByaMbuje vizRor yaTA tasyAScaturmuKaH /
AsIno garBaSayyAyAM kumAra fcamAha saH // LiP_1,64.17 //
tato niSamya BagavAn vasizWa fcamAdarAt /
kenoktamiti saMcintya tadAtizWatsamAhitaH // LiP_1,64.18 //
vyomANgaRasTo 'Ta hariH puRqarIkaniBekzaRaH /
vasizWamAha viSvAtmA GfRayA sa GfRAniDiH // LiP_1,64.19 //
Bo vatsa vatsa viprendra vasizWa sutavatsala /
tava pOtramuKAmBojAd fg ezAdya viniHsftA // LiP_1,64.20 //
matsamastava pOtro 'sO SaktijaH SaktimAnmune /
tasmAduttizWa saMtyajya SokaM brahmasutottama // LiP_1,64.21 //
rudraBaktaS ca garBasTo rudrapUjAparAyaRaH /
rudradevapraBAveRa kulaM te saMtarizyati // LiP_1,64.22 //
evamuktvA GfRI vipraM BagavAn puruzottamaH /
vasizWaM muniSArdUlaM tatrEvAntaraDIyata // LiP_1,64.23 //
tataH praRamya SirasA vasizWo vArijekzaRam /
adfSyantyA mahAtejAH pasparSodaramAdarAt // LiP_1,64.24 //
hA putra putra putreti papAta ca suduHKitaH /
lalApArunDatI prekzya tadAsO rudatIM dvijAH // LiP_1,64.25 //
svaputraM ca smaran duHKAt punarehyehi putraka /
tava putramimaM dfzwvA Bo Sakte kulaDAraRam // LiP_1,64.26 //
tavAntikaM gamizyAmi tava mAtrA na saMSayaH /

sUta uvAca
evamuktvA rudanvipra AliNgyArunDatIM tadA // LiP_1,64.27 //
papAta tAqayantIva svasya kukzI kareRa vE /
adfSyantI jaGAnATa SaktijasyAlayaM SuBA // LiP_1,64.28 //
svodaraM duHKitA BUmO lalApa ca papAta ca /
arunDati tadA BItA vasizWaS ca mahAmatiH // LiP_1,64.29 //
samutTApya snuzAM bAlAm UcaturBayavihvalO // LiP_1,64.30 //
vicAramugDe tava garBamaRqalaM karAMbujAByAM vinihatya durlaBam /
kulaM vasizWasya samastamapyaho nihantumArye kaTamudyatA vada // LiP_1,64.31 //
tavAtmajaM SaktisutaM ca dfzwvA cAsvAdya vaktrAmftam AryasUnoH /
trAtuM yato dehamimaM munIndraH suniScitaH pAhi tataH SarIram // LiP_1,64.32 //

sUta uvAca
evaM snuzAmupAlaBya muniM cArunDatI sTitA /
arunDatI vasizWasya prAha cArteti vihvalA // LiP_1,64.33 //
tvayyeva jIvitaM cAsya muner yat suvrate mama /
jIvitaM rakza dehasya DAtrI ca kuru yadDitam // LiP_1,64.34 //

adfSyantyuvAca
mayA yadi muniSrezWas trAtuM vE niScitaM svakam /
mamASuBaM SuBaM dehaM kaTaMcit pAlayAmyaham // LiP_1,64.35 //
priyaduHKamahaM prAptA hy asatI nAtra saMSayaH /
mune duHKAdahaM dagDA yataH putrI mune tava // LiP_1,64.36 //
aho 'dButaM mayA dfzwaM duHKapAtrI hyahaM viBo /
duHKatrAtA Bava brahman brahmasUno jagadguro // LiP_1,64.37 //
taTApi BartfrahitA dInA nArI Bavediha /
pAhi mAM tata Aryendra pariBUtA Bavizyati // LiP_1,64.38 //
pitA mAtA ca putrASca pOtrAH SvaSura eva ca /
ete na bAnDavAH strIRAM BartA banDuH parA gatiH // LiP_1,64.39 //
Atmano yadDi kaTitam apyarDamiti paRqitEH /
tadapyatra mfzA hyAsId gataH SaktirahaM sTitA // LiP_1,64.40 //
aho mamAtra kAWinyaM manaso munipuNgava /
patiM prARasamaM tyaktvA sTitA yatra kzaRaM yataH // LiP_1,64.41 //
vasizWASvatTamASritya hy amftA tu yaTA latA /
nirmUlApyamftA BartrA tyaktA dInA sTitApyaham // LiP_1,64.42 //
snuzAvAkyaM niSamyEva vasizWo BAryayA saha /
tadA cakre matiM DImAn yAtuM svASramamASramI // LiP_1,64.43 //
kfcCrAtsaBAryo BagavAn vasizWaH svASramaM kzaRAt /
adfSyantyA ca puRyAtmA saMviveSa sa cintayan // LiP_1,64.44 //
sA garBaM pAlayAmAsa kaTaMcinmunipuNgavAH /
kulasaMDAraRArTAya SaktipatnI pativratA // LiP_1,64.45 //
tataH sAsUta tanayaM daSame mAsi supraBam /
SaktipatnI yaTA SaktiM SaktimantamarunDatI // LiP_1,64.46 //
asUta sA ditirvizRuM yaTA svAhA guhaM sutam /
agniM yaTAraRiH patnI SakteH sAkzAtparASaram // LiP_1,64.47 //
yadA tadA SaktisUnur avatIrRo mahItale /
SaktistyaktvA tadA duHKaM pitFRAM samatAM yayO // LiP_1,64.48 //
BrAtfBiH saha puRyAtmA AdityEr iva BAskaraH /
rarAja pitflokasTo vAsizWo munipuNgavAH // LiP_1,64.49 //
jagustadA ca pitaro nanftuS ca pitAmahAH /
prapitAmahAS ca viprendrA hy avatIrRe parASare // LiP_1,64.50 //
ye brahmavAdino BUmO nanftur divi devatAH /
puzkarAdyAS ca sasfjuH puzpavarzaM ca KecarAH // LiP_1,64.51 //
purezu rAkzasAnAM ca praRAdaM vizamaM dvijAH /
ASramasTAS ca munayaH samUhurharzasaMtatim // LiP_1,64.52 //
avatIrRo yaTA hyaRqAd BAnuH so 'pi parASaraH /
adfSyantyAScaturvaktro meGajAlAddivAkaraH // LiP_1,64.53 //
suKaM ca duHKamaBavad adfSyantyAstaTA dvijAH /
dfzwvA putraM patiM smftvA arunDatyA munestaTA // LiP_1,64.54 //
dfzwvA ca tanayaM bAlA parASaramatidyutim /
lalApa vihvalA bAlA sannakaRWI papAta ca // LiP_1,64.55 //
sA parASaramaho mahAmatiM devadAnavagaRES ca pUjitam /
jAtamAtram anaGaM SucismitA buDya sASrunayanA lalApa ca // LiP_1,64.56 //
hA vasizWasuta kutracidgataH paSya putramanaGaM tavAtmajam /
tyajya dInavadanAM vanAntare putradarSanaparAmimAM praBo // LiP_1,64.57 //
Sakte svaM ca sutaM paSya BrAtfBiH saha zaRmuKam /
yaTA maheSvaro 'paSyat sagaRo hfzitAnanaH // LiP_1,64.58 //
aTa tasyAstadAlApaM vasizWo munisattamaH /
SrutvA snuzAmuvAcedaM mA rodIr iti duHKitaH // LiP_1,64.59 //
<ParASara: CilDood and youT>
AjYayA tasya sA SokaM vasizWasya kulANganA /
tyaktvA hyapAlayadbAlaM bAlA bAlamfgekzaRA // LiP_1,64.60 //
dfzwvA tAmabalAM prAha maNgalABaraREr vinA /
AsInAmAkulAM sADvIM bAzpaparyAkulekzaRAm // LiP_1,64.61 //

SAkteya uvAca
amba maNgalaviBUzaREr vinA dehayazwiranaGe na SoBate /
vaktumarhasi tavAdya kAraRaM candrabiMbarahiteva SarvarI // LiP_1,64.62 //
mAtarmAtaH kaTaM tyaktvA maNgalABaraRAni vE /
AsInA BartfhIneva vaktumarhasi SoBane // LiP_1,64.63 //
adfSyantI tadA vAkyaM SrutvA tasya sutasya sA /
na kiMcid abravIt putraM SuBaM vA yadi vetarat // LiP_1,64.64 //
adfSyantIM punaH prAha SAkteyo BagavAnmama /
mAtaH kutra mahAtejAH pitA vada vadeti tAm // LiP_1,64.65 //
SrutvA ruroda sA vAkyaM putrasyAtIva vihvalA /
Bakzito rakzasA tAtas taveti nipapAta ca // LiP_1,64.66 //
SrutvA vasizWo 'pi papAta BUmO pOtrasya vAkyaM sa rudandayAluH /
arunDatI cASramavAsinastadA munervasizWasya munISvarAS ca // LiP_1,64.67 //
Bakzito rakzasA mAtuH pitA tava muKAditi /
SrutvA parASaro DImAn prAha cAsrAvilekzaRaH // LiP_1,64.68 //
<ParASara will seinen Vater räCen>

parASara uvAca
aByarcya devadeveSaM trElokyaM sacarAcaram /
kzaRena mAtaH pitaraM darSayAmIti me matiH // LiP_1,64.69 //
sA niSamya vacanaM tadA SuBaM sasmitA tanayamAha vismitA /
taTyam etaditi taM nirIkzya sA putra putra Bavamarcayeti ca // LiP_1,64.70 //
jYAtvA SaktisutasyAsya saMkalpaM munipuNgavaH /
vasizWo BagavAnprAha pOtraM DImAn GfRAniDiH // LiP_1,64.71 //
sTAne pOtra muniSrezWa saMkalpastava suvrata /
taTApi SfRu lokasya kzayaM kartuM na cArhasi // LiP_1,64.72 //
rAkzasAnAmaBAvAya kuru sarveSvarArcanam /
trElokyaM SfRu SAkteya aparADyati kiM tava // LiP_1,64.73 //
tatastasya vasizWasya niyogAcCaktinandanaH /
rAkzasAnAmaBAvAya matiM cakre mahAmatiH // LiP_1,64.74 //
adfSyantIM vasizWaM ca praRamyArunDatIM tataH /
kftvEkaliNgaM kzaRikaM pAMsunA munisanniDO // LiP_1,64.75 //
sampUjya SivasUktena tryaMbakena SuBena ca /
japtvA tvaritarudraM ca SivasaMkalpameva ca // LiP_1,64.76 //
nIlarudraM ca SAkteyas taTA rudraM ca SoBanam /
vAmIyaM pavamAnaM ca paYcabrahma taTEva ca // LiP_1,64.77 //
hotAraM liNgasUktaM ca aTarvaSira eva ca /
azwANgamarGyaM rudrAya dattvAByarcya yaTAviDi // LiP_1,64.78 //

parASara uvAca
BagavanrakzasA rudra Bakzito ruDireRa vE /
pitA mama mahAtejA BrAtfBiH saha SaNkara // LiP_1,64.79 //
drazwumicCAmi Bagavan pitaraM BrAtfBiH saha /
evaM vijYApayAMlliNgaM praRipatya muhurmuhuH // LiP_1,64.80 //
hA rudra rudra rudreti ruroda nipapAta ca /
taM dfzwvA BagavAnrudro devImAha ca SaNkaraH // LiP_1,64.81 //
paSya bAlaM mahABAge bAzpaparyAkulekzaRam /
mamAnusmaraRe yuktaM madArADanatatparam // LiP_1,64.82 //
sA ca dfzwvA mahAdevI parASaramaninditA /
duHKAt saMklinnasarvANgam asrAkulavilocanam // LiP_1,64.83 //
liNgArcanaviDO saktaM hara rudreti vAdinam /
prAha BartAramISAnaM SaNkaraM jagatAmumA // LiP_1,64.84 //
IpsitaM yacCa sakalaM prasIda parameSvara /
niSamya vacanaM tasyAH SaNkaraH parameSvaraH // LiP_1,64.85 //
BAryAmAryAmumAM prAha tato hAlAhalASanaH /
rakzAmyenaM dvijaM bAlaM PullendIvaralocanam // LiP_1,64.86 //
dadAmi dfzwiM madrUpa- darSanakzama eza vE /
evamuktvA gaREr divyEr BagavAnnIlalohitaH // LiP_1,64.87 //
brahmendravizRurudrAdyEH saMvftaH parameSvaraH /
dadO ca darSanaM tasmE muniputrAya DImate // LiP_1,64.88 //
so 'pi dfzwvA mahAdevam AnandAsrAvilekzaRaH /
nipapAta ca hfzwAtmA pAdayostasya sAdaram // LiP_1,64.89 //
punarBavAnyAH pAdO ca nandinaS ca mahAtmanaH /
saPalaM jIvitaM me 'dya brahmAdyAMstAMstadAha saH // LiP_1,64.90 //
rakzArTamAgatastvadya mama bAlenduBUzaRaH /
ko 'nyaH samo mayA loke devo vA dAnavo 'pi vA // LiP_1,64.91 //
aTa tasminkzaRAdeva dadarSa divi saMsTitam /
pitaraM BrAtfBiH sArDaM SAkteyastu parASaraH // LiP_1,64.92 //
sUryamaRqalasaMkASe vimAne viSvatomuKe /
BrAtfBiH sahitaM dfzwvA nanAma ca jaharza ca // LiP_1,64.93 //
tadA vfzaDvajo devaH saBAryaH sagaReSvaraH /
vasizWaputraM prAhedaM putradarSanatatparam // LiP_1,64.94 //

SrIdeva uvAca
Sakte paSya sutaM bAlam AnandAsrAvilekzaRam /
adfSyantIM ca viprendra vasizWaM pitaraM tava // LiP_1,64.95 //
arunDatIM mahABAgAM kalyARIM devatopamAm /
mAtaraM pitaraM coBO namaskuru mahAmate // LiP_1,64.96 //
tadA haraM praRamyASu devadevamumAM taTA /
vasizWaM ca tadA SrezWaM Saktir vE SaNkarAjYayA // LiP_1,64.97 //
mAtaraM ca mahABAgAM kalyARIM patidevatAm /
arunDatIM jagannATa- niyogAtprAha SaktimAn // LiP_1,64.98 //

vAsizWa uvAca
Bo vatsa vatsa viprendra parASara mahAdyute /
rakzito 'haM tvayA tAta garBasTena mahAtmanA // LiP_1,64.99 //
aRimAdiguRESvaryaM mayA vatsa parASara /
labDamadyAnanaM dfzwaM tava bAla mamAjYayA // LiP_1,64.100 //
adfSyantIM mahABAgAM rakza vatsa mahAmate /
arunDatIM ca pitaraM vasizWaM mama sarvadA // LiP_1,64.101 //
anvayaH sakalo vatsa mama saMtAritastvayA /
putreRa lokAYjayatIty uktaM sadBiH sadEva hi // LiP_1,64.102 //
IpsitaM varayeSAnaM jagatAM praBavaM praBum /
gamizyAmyaBivandyeSaM BrAtfBiH saha SaNkaram // LiP_1,64.103 //
evaM putramupAmantrya praRamya ca maheSvaram /
nirIkzya BAryAM sadasi jagAma pitaraM vaSI // LiP_1,64.104 //
gataM dfzwvATa pitaraM tadAByarcyEva SaNkaram /
tuzwAva vAgBir izwABiH SAkteyaH SaSiBUzaRam // LiP_1,64.105 //
tatastuzwo mahAdevo manmaTAnDakamardanaH /
anugfhyATa SAkteyaM tatrEvAntaraDIyata // LiP_1,64.106 //
gate maheSvare sAMbe praRamya ca maheSvaram /
dadAha rAkzasAnAM tu kulaM mantreRa mantravit // LiP_1,64.107 //
tadAha pOtraM DarmajYo vasizWo muniBir vftaH /
alam atyantakopena tAta manyumimaM jahi // LiP_1,64.108 //
rAkzasA nAparADyanti pitus te vihitaM taTA /
mUQAnAmeva Bavati kroDo budDimatAM na hi // LiP_1,64.109 //
hanyate tAta kaH kena yataH svakftaBukpumAn /
saMcitasyAtimahatA vatsa kleSena mAnavEH // LiP_1,64.110 //
yaSasastapasaScEva kroDo nASakaraH smftaH /
alaM hi rAkzasEr dagDEr dInEr anaparADiBiH // LiP_1,64.111 //
satraM te viramatvetat kzamAsArA hi sADavaH /
evaM vasizWavAkyena SAkteyo munipuNgavaH // LiP_1,64.112 //
upasaMhftavAn satraM sadyastadvAkyagOravAt /
tataH prItaS ca BagavAn vasizWo munisattamaH // LiP_1,64.113 //
samprAptaS ca tadA satraM pulastyo brahmaRaH sutaH /
vasizWena tu dattArGyaH kftAsanaparigrahaH // LiP_1,64.114 //
parASaramuvAcedaM praRipatya sTitaM muniH /
vEre mahati yadvAkyAd guror adyASritA kzamA // LiP_1,64.115 //
tvayA tasmAtsamastAni BavAYCAstrARi vetsyati /
saMtatermama na CedaH krudDenApi yataH kftaH // LiP_1,64.116 //
tvayA tasmAnmahABAga dadAmyanyaM mahAvaram /
purARasaMhitAkartA BavAnvatsa Bavizyati // LiP_1,64.117 //
devatAparamArTaM ca yaTAvadvetsyate BavAn /
pravfttO vA nivfttO vA karmaRas te 'malA matiH // LiP_1,64.118 //
matprasAdAdasaMdigDA tava vatsa Bavizyati /
tataS ca prAha BagavAn vasizWo vadatAM varaH // LiP_1,64.119 //
<ParASara becomes OTor of VizRupurARa>
pulastyena yaduktaM te sarvametadBavizyati /
aTa tasya pulastyasya vasizWasya ca DImataH // LiP_1,64.120 //
prasAdAdvEzRavaM cakre purARaM vE parASaraH /
zawprakAraM samastArTa- sADakaM jYAnasaMcayam // LiP_1,64.121 //
zawsAhasramitaM sarvaM vedArTena ca saMyutam /
caturTaM hi purARAnAM saMhitAsu suSoBanam // LiP_1,64.122 //
eza vaH kaTitaH sarvo vAsizWAnAM samAsataH /
praBavaH SaktisUnoS ca praBAvo munipuNgavAH // LiP_1,64.123 //

iti SrIliNgamahApurARe pUrvaBAge vAsizWakaTanaM nAma catuHzazwitamo 'DyAyaH


_______________________________________________________________


LiP, 1, 65

fzaya UcuH
AdityavaMSaM somasya vaMSaM vaMSavidAM vara /
vaktumarhasi cAsmAkaM saMkzepAd romaharzaRa // LiP_1,65.1 //

sUta uvAca
aditiH suzuve putram AdityaM kaSyapAddvijAH /
tasyAdityasya cEvAsId BAryA trayam aTAparam // LiP_1,65.2 //
saMjYA rAjYI praBA CAyA putrAMstAsAM vadAmi vaH /
saMjYA tvAzwrI ca suzuve sUryAnmanumanuttamam // LiP_1,65.3 //
yamaM ca yamunAM cEva rAjYI revatameva ca /
praBA praBAtam AdityAc CAyAM saMjYApyakalpayat // LiP_1,65.4 //
CAyA ca tasmAtsuzuve sAvarRiM BAskarAddvijAH /
tataH SaniM ca tapatIM vizwiM cEva yaTAkramam // LiP_1,65.5 //
CAyA svaputrAByaDikaM snehaM cakre manO tadA /
pUrvo manurna cakzAma yamastu kroDamUrCitaH // LiP_1,65.6 //
saMtAqayAmAsa ruzA pAdamudyamya dakziRam /
yamena tAqitA sA tu CAyA vE duHKitABavat // LiP_1,65.7 //
CAyASApAt padaM cEkaM yamasya klinnamuttamam /
pUyaSoRitasampUrRaM kfmIRAM nicayAnvitam // LiP_1,65.8 //
so 'pi gokarRamASritya PalakenAnilASanaH /
ArADayanmahAdevaM yAvadvarzAyutAyutam // LiP_1,65.9 //
BavaprasAdAd Agatya lokapAlatvamuttamam /
pitFRAmADipatyaM tu SApamokzaM taTEva ca // LiP_1,65.10 //
labDavAndevadevasya praBAvAcCUlapARinaH /
asahantI purA BAnos tejomayam aninditA // LiP_1,65.11 //
rUpaM tvAzwrI svadehAttu CAyAKyAM sA tvakalpayat /
vaqavArUpamAsTAya tapastepe tu suvratA // LiP_1,65.12 //
kAlAtprayatnato jYAtvA CAyAM CAyApatiH praBuH /
vaqavAmagamatsaMjYAm aSvarUpeRa BAskaraH // LiP_1,65.13 //
vaqavA ca tadA tvAzwrI saMjYA tasmAddivAkarAt /
suzuve cASvinO devO devAnAM tu BizagvarO // LiP_1,65.14 //
liKito BAskaraH paScAt saMjYApitrA mahAtmanA /
vizRoScakraM tu yadGoraM maRqalAdBAskarasya tu // LiP_1,65.15 //
nirmame BagavAMstvazwA praDAnaM divyamAyuDam /
rudraprasAdAcca SuBaM sudarSanamiti smftam // LiP_1,65.16 //
labDavAn BagavAMScakraM kfzRaH kAlAgnisanniBam /
manostu praTamasyAsan nava putrAstu tatsamAH // LiP_1,65.17 //
ikzvAkur naBagaS cEva DfzRuH SaryAtireva ca /
narizyantaS ca vE DImAn nABAgo 'rizwa eva ca // LiP_1,65.18 //
karUzaS ca pfzaDraS ca navEte mAnavAH smftAH /
ilA jyezWA varizWA ca puMstvaM prApa ca yA purA // LiP_1,65.19 //
sudyumna iti viKyAtA puMstvaM prAptA tvilA purA /
mitrAvaruRayostvatra prasAdAnmunipuNgavAH // LiP_1,65.20 //
punaH SaravaRaM prApya strItvaM prApto BavAjYayA /
sudyumno mAnavaH SrImAn somavaMSapravfdDaye // LiP_1,65.21 //
ikzvAkoraSvameDena ilA kiMpuruzo 'Bavat /
ilA kiMpuruzatve ca sudyumna iti cocyate // LiP_1,65.22 //
mAsamekaM pumAnvIraH strItvaM mAsamaBUtpunaH /
ilA buDasya BavanaM somaputrasya cASritA // LiP_1,65.23 //
buDenAntaramAsAdya mETunAya pravartitA /
somaputrAdbuDAccApi Elo jajYe purUravAH // LiP_1,65.24 //
somavaMSAgrajo DImAn BavaBaktaH pratApavAn /
ikzvAkorvaMSavistAraM paScAdvakzye tapoDanAH // LiP_1,65.25 //
putratrayamaBUttasya sudyumnasya dvijottamAH /
utkalaS ca gayaScEva vinatASvastaTEva ca // LiP_1,65.26 //
utkalasyotkalaM rAzwraM vinatASvasya paScimam /
gayA gayasya cAKyAtA purI paramaSoBanA // LiP_1,65.27 //
surARAM saMsTitiryasyAM pitFRAM ca sadA sTitiH /
ikzvAkujyezWadAyAdo maDyadeSam avAptavAn // LiP_1,65.28 //
kanyABAvAcca sudyumno nEva BAgamavAptavAn /
vasizWavacanAt tvAsIt pratizWAne mahAdyutiH // LiP_1,65.29 //
pratizWA DarmarAjasya sudyumnasya mahAtmanaH /
tatpurUravase prAdAd rAjyaM prApya mahAyaSAH // LiP_1,65.30 //
mAnaveyo mahABAgaH strIpuMsorlakzaRAnvitaH /
ikzvAkoraBavadvIro vikukzirDarmavittamaH // LiP_1,65.31 //
jyezWaH putraSatasyAsId daSa paYca ca tatsutAH /
aBUjjyezWaH kakutsTaS ca kakutsTAttu suyoDanaH // LiP_1,65.32 //
tataH pfTurmuniSrezWA viSvakaH pArTivas taTA /
viSvakasyArdrako DImAn yuvanASvastu tatsutaH // LiP_1,65.33 //
SAbastiS ca mahAtejA vaMSakastu tato 'Bavat /
nirmitA yena SAbastI gOqadeSe dvijottamAH // LiP_1,65.34 //
vaMSAcca bfhadaSvo 'BUt kuvalASvastu tatsutaH /
DunDumAratvamApanno DunDuM hatvA mahAbalam // LiP_1,65.35 //
DunDumArasya tanayAs trayastrElokyaviSrutAH /
dfQASvaScEva caRqASvaH kapilASvaS ca te smftAH // LiP_1,65.36 //
dfQASvasya pramodastu haryaSvastasya vE sutaH /
haryaSvasya nikumBastu saMhatASvastu tatsutaH // LiP_1,65.37 //
kfSASvo 'Ta raRASvaS ca saMhatASvAtmajAvuBO /
yuvanASvo raRASvasya mAnDAtA tasya vE sutaH // LiP_1,65.38 //
mAnDAtuH purukutso 'BUd ambarIzaS ca vIryavAn /
mucukundaS ca puRyAtmA trayastrElokyaviSrutAH // LiP_1,65.39 //
aMbarIzasya dAyAdo yuvanASvo 'paraH smftaH /
harito yuvanASvasya haritAstu yataH smftAH // LiP_1,65.40 //
ete hyaNgirasaH pakze kzatropetA dvijAtayaH /
purukutsasya dAyAdas trasaddasyur mahAyaSAH // LiP_1,65.41 //
narmadAyAM samutpannaH samBUtistasya cAtmajaH /
vizRuvfdDaH sutastasya vizRuvfdDA yataH smftAH // LiP_1,65.42 //
ete hyaNgirasaH pakze kzatropetAH samASritAH /
samBUtiraparaM putram anaraRyamajIjanat // LiP_1,65.43 //
rAvaRena hato yo 'sO trElokyavijaye dvijAH /
bfhadaSvo 'naraRyasya haryaSvastasya cAtmajaH // LiP_1,65.44 //
haryaSvAttu dfzadvatyAM jajYe vasumanA nfpaH /
tasya putro 'BavadrAjA triDanvA BavaBAvitaH // LiP_1,65.45 //
prasAdAd brahmasUnor vE taRqinaH prApya SizyatAm /
aSvameDasahasrasya PalaM prApya tadAjYayA // LiP_1,65.46 //
gaRESvaryamanuprApto BavaBaktaH pratApavAn /
kaTaM cEvASvameDaM vE karomIti vicintayan // LiP_1,65.47 //
DanahInaS ca DarmAtmA dfzwavAn brahmaRaH sutam /
taRqisaMjYaM dvijaM tasmAl labDavAndvijasattamAH // LiP_1,65.48 //
nAmnAM sahasraM rudrasya brahmaRA kaTitaM purA /
tena nAmnAM sahasreRa stutvA taRqirmaheSvaram // LiP_1,65.49 //
labDavAngARapatyaM ca brahmayonirdvijottamaH /
tatastasmAnnfpo labDvA taRqinA kaTitaM purA // LiP_1,65.50 //
nAmnAM sahasraM japtvA vE gARapatyamavAptavAn /

fzaya UcuH
nAmnAM sahasraM rudrasya tARqinA brahmayoninA // LiP_1,65.51 //
kaTitaM sarvavedArTa- saMcayaM sUta suvrata /
nAmnAM sahasraM viprARAM vaktum arhasi SoBanam // LiP_1,65.52 //
<sahasranAman of Śiva>

sUta uvAca
sarvaBUtAtmaBUtasya harasyAmitatejasaH /
azwottarasahasraM tu nAmnAM SfRuta suvratAH // LiP_1,65.53 //
yajjaptvA tu muniSrezWA gARapatyamavAptavAn /
oM sTiraH sTARuH praBurBAnuH pravaro varado varaH // LiP_1,65.54 //
sarvAtmA sarvaviKyAtaH sarvaH sarvakaro BavaH /
jawI daRqI SiKaRqI ca sarvagaH sarvaBAvanaH // LiP_1,65.55 //
hariS ca hariRAkzaS ca sarvaBUtaharaH smftaH /
pravfttiS ca nivfttiS ca SAntAtmA SASvato DruvaH // LiP_1,65.56 //
SmaSAnavAsI BagavAn Kacaro gocaro 'rdanaH /
aBivAdyo mahAkarmA tapasvI BUtaDAraRaH // LiP_1,65.57 //
unmattavezaH pracCannaH sarvalokaH prajApatiH /
mahArUpo mahAkAyaH sarvarUpo mahAyaSAH // LiP_1,65.58 //
mahAtmA sarvaBUtaS ca virUpo vAmano naraH /
lokapAlo 'ntarhitAtmA prasAdo 'Bayado viBuH // LiP_1,65.59 //
pavitraS ca mahAMScEva niyato niyatASrayaH /
svayaMBUH sarvakarmA ca AdirAdikaro niDiH // LiP_1,65.60 //
sahasrAkzo viSAlAkzaH somo nakzatrasADakaH /
candraH sUryaH SaniH ketur graho grahapatirmataH // LiP_1,65.61 //
rAjA rAjyodayaH kartA mfgabARArpaRo GanaH /
mahAtapA dIrGatapA adfSyo DanasADakaH // LiP_1,65.62 //
saMvatsaraH kftImantraH prARAyAmaH paraMtapaH /
yogI yogo mahAbIjo mahArato mahAbalaH // LiP_1,65.63 //
suvarRaretAH sarvajYaH subIjo vfzavAhanaH /
daSabAhustvanimizo nIlakaRWa umApatiH // LiP_1,65.64 //
viSvarUpaH svayaMSrezWo balavIro balAgraRIH /
gaRakartA gaRapatir digvAsAH kAmya eva ca // LiP_1,65.65 //
mantravitparamo mantraH sarvaBAvakaro haraH /
kamaRqaluDaro DanvI bARahastaH kapAlavAn // LiP_1,65.66 //
SarI SataGnI KaqgI ca pawwiSI cAyuDI mahAn /
ajaS ca mfgarUpaS ca tejastejaskaro viDiH // LiP_1,65.67 //
uzRIzI ca suvaktraS ca udagro vinatas taTA /
dIrGaS ca harikeSaS ca sutIrTaH kfzRa eva ca // LiP_1,65.68 //
SfgAlarUpaH sarvArTo muRqaH sarvaSuBaNkaraH /
siMhaSArdUlarUpaS ca ganDakArI kapardyapi // LiP_1,65.69 //
UrDvaretorDvaliNgI ca UrDvaSAyI naBastalaH /
trijawI cIravAsAS ca rudraH senApatir viBuH // LiP_1,65.70 //
ahorAtraM ca naktaM ca tigmamanyuH suvarcasaH /
gajahA dEtyahA kAlo lokaDAtA guRAkaraH // LiP_1,65.71 //
siMhaSArdUlarUpARAm ArdracarmAMbaraMDaraH /
kAlayogI mahAnAdaH sarvAvAsaScatuzpaTaH // LiP_1,65.72 //
niSAcaraH pretacArI sarvadarSI maheSvaraH /
bahuBUto bahuDanaH sarvasAro 'mfteSvaraH // LiP_1,65.73 //
nftyapriyo nityanftyo nartanaH sarvasADakaH /
sakArmuko mahAbAhur mahAGoro mahAtapAH // LiP_1,65.74 //
mahASaro mahApASo nityo giricaro mataH /
sahasrahasto vijayo vyavasAyo hyaninditaH // LiP_1,65.75 //
amarzaRo marzaRAtmA yajYahA kAmanASanaH /
dakzahA paricArI ca prahaso maDyamas taTA // LiP_1,65.76 //
tejo 'pahArI balavAn vidito 'Byudito bahuH /
gaMBIraGozo yogAtmA yajYahA kAmanASanaH // LiP_1,65.77 //
gaMBIrarozo gaMBIro gaMBIrabalavAhanaH /
nyagroDarUpo nyagroDo viSvakarmA ca viSvaBuk // LiP_1,65.78 //
tIkzRopAyaS ca haryaSvaH sahAyaH karmakAlavit /
vizRuH prasAdito yajYaH samudro vaqavAmuKaH // LiP_1,65.79 //
hutASanasahAyaS ca praSAntAtmA hutASanaH /
ugratejA mahAtejA jayo vijayakAlavit // LiP_1,65.80 //
jyotizAmayanaM sidDiH saMDirvigraha eva ca /
KaqgI SaNKI jawI jvAlI Kacaro dyucaro balI // LiP_1,65.81 //
vERavI paRavI kAlaH kAlakaRWaH kawaMkawaH /
nakzatravigraho BAvo niBAvaH sarvatomuKaH // LiP_1,65.82 //
vimocanastu SaraRo hiraRyakavacodBavaH /
meKalAkftirUpaS ca jalAcAraH stutas taTA // LiP_1,65.83 //
vIRI ca paRavI tAlI nAlI kalikawus taTA /
sarvatUryaninAdI ca sarvavyApyaparigrahaH // LiP_1,65.84 //
vyAlarUpI bilAvAsI guhAvAsI taraMgavit /
vfkzaH SrImAlakarmA ca sarvabanDavimocanaH // LiP_1,65.85 //
banDanastu surendrARAM yuDi SatruvinASanaH /
saKA pravAso durvApaH sarvasADunizevitaH // LiP_1,65.86 //
praskando 'pyaviBAvaS ca tulyo yajYaviBAgavit /
sarvavAsaH sarvacArI durvAsA vAsavo mataH // LiP_1,65.87 //
hEmo hemakaro yajYaH sarvaDArI DarottamaH /
AkASo nirvirUpaS ca vivAsA uragaH KagaH // LiP_1,65.88 //
BikzuS ca BikzurUpI ca rOdrarUpaH surUpavAn /
vasuretAH suvacasvI vasuvego mahAbalaH // LiP_1,65.89 //
manovego niSAcAraH sarvalokaSuBapradaH /
sarvAvAsI trayIvAsI upadeSakaro DaraH // LiP_1,65.90 //
munirAtmA munir lokaH saBAgyaS ca sahasraBuk /
pakzI ca pakzarUpaS ca atidIpto niSAkaraH // LiP_1,65.91 //
samIro damanAkAro hy arTo hyarTakaro vaSaH /
vAsudevaS ca devaS ca vAmadevaS ca vAmanaH // LiP_1,65.92 //
sidDiyogApahArI ca sidDaH sarvArTasADakaH /
akzuRRaH kzuRRarUpaS ca vfzaRo mfdur avyayaH // LiP_1,65.93 //
mahAseno viSAKaS ca zazwiBAgo gavAM patiH /
cakrahastastu vizwamBI mUlastamBana eva ca // LiP_1,65.94 //
fturftukarastAlo maDurmaDukaro varaH /
vAnaspatyo vAjasano nityamASramapUjitaH // LiP_1,65.95 //
brahmacArI lokacArI sarvacArI sucAravit /
ISAna ISvaraH kAlo niSAcArI hyanekadfk // LiP_1,65.96 //
nimittasTo nimittaM ca nandir nandikaro haraH /
nandISvaraH sunandI ca nandano vizamardanaH // LiP_1,65.97 //
BagahArI niyantA ca kAlo lokapitAmahaH /
caturmuKo mahAliNgaS cAruliNgastaTEva ca // LiP_1,65.98 //
liNgADyakzaH surADyakzaH kAlADyakzo yugAvahaH /
bIjADyakzo bIjakartA aDyAtmAnugato balaH // LiP_1,65.99 //
itihAsaS ca kalpaS ca damano jagadISvaraH /
damBo damBakaro dAtA vaMSo vaMSakaraH kaliH // LiP_1,65.100 //
lokakartA paSupatir mahAkartA hyaDokzajaH /
akzaraM paramaM brahma balavAYCukta eva ca // LiP_1,65.101 //
nityo hyanISaH SudDAtmA SudDo mAno gatirhaviH /
prAsAdastu balo darpo darpaRo havya indrajit // LiP_1,65.102 //
vedakAraH sUtrakAro vidvAMS ca paramardanaH /
mahAmeGanivAsI ca mahAGoro vaSIkaraH // LiP_1,65.103 //
agnijvAlo mahAjvAlaH pariDUmrAvfto raviH /
DizaRaH SaNkaro nityo varcasvI DUmralocanaH // LiP_1,65.104 //
nIlas taTANgaluptaS ca SoBano naravigrahaH /
svasti svastisvaBAvaS ca BogI Bogakaro laGuH // LiP_1,65.105 //
utsaNgaS ca mahANgaS ca mahAgarBaH pratApavAn /
kfzRavarRaH suvarRaS ca indriyaH sarvavarRikaH // LiP_1,65.106 //
mahApAdo mahAhasto mahAkAyo mahAyaSAH /
mahAmUrDA mahAmAtro mahAmitro nagAlayaH // LiP_1,65.107 //
mahAskanDo mahAkarRo mahozWaS ca mahAhanuH /
mahAnAso mahAkaRWo mahAgrIvaH SmaSAnavAn // LiP_1,65.108 //
mahAbalo mahAtejA hy antarAtmA mfgAlayaH /
lambitozWaS ca nizWaS ca mahAmAyaH payoniDiH // LiP_1,65.109 //
mahAdanto mahAdaMzwro mahAjihvo mahAmuKaH /
mahAnaKo mahAromA mahAkeSo mahAjawaH // LiP_1,65.110 //
asapatnaH prasAdaS ca pratyayo gItasADakaH /
prasvedano 'svedanaS ca AdikaS ca mahAmuniH // LiP_1,65.111 //
vfzako vfzaketuS ca analo vAyuvAhanaH /
maRqalI meruvAsaS ca devavAhana eva ca // LiP_1,65.112 //
aTarvaSIrzaH sAmAsya fksahasrorjitekzaRaH /
yajuH pAdaBujo guhyaH prakASOjAstaTEva ca // LiP_1,65.113 //
amoGArTaprasAdaS ca antarBAvyaH sudarSanaH /
upahAraH priyaH sarvaH kanakaH kAYcanasTitaH // LiP_1,65.114 //
nABir nandikaro harmyaH puzkaraH sTapatiH sTitaH /
sarvaSAstro DanaScAdyo yajYo yajvA samAhitaH // LiP_1,65.115 //
nago nIlaH kaviH kAlo makaraH kAlapUjitaH /
sagaRo gaRakAraS ca BUtaBAvanasAraTiH // LiP_1,65.116 //
BasmaSAyI BasmagoptA BasmaBUtatanurgaRaH /
AgamaS ca vilopaS ca mahAtmA sarvapUjitaH // LiP_1,65.117 //
SuklaH strIrUpasampannaH SucirBUtanizevitaH /
ASramasTaH kapotasTo viSvakarmA patirvirAw // LiP_1,65.118 //
viSAlaSAKas tAmrozWo hy ambujAlaH suniScitaH /
kapilaH kalaSaH sTUla AyuDaScEva romaSaH // LiP_1,65.119 //
ganDarvo hyaditistArkzyo hy avijYeyaH suSAradaH /
paraSvaDAyuDo devo hy arTakArI subAnDavaH // LiP_1,65.120 //
tumbavIRo mahAkopa UrDvaretA jaleSayaH /
ugro vaMSakaro vaMSo vaMSavAdI hyaninditaH // LiP_1,65.121 //
sarvANgarUpI mAyAvI suhfdo hyanilo balaH /
banDano banDakartA ca subanDanavimocanaH // LiP_1,65.122 //
rAkzasaGno 'Ta kAmArir mahAdaMzwro mahAyuDaH /
lambito lambitozWaS ca lambahasto varapradaH // LiP_1,65.123 //
bAhustvaninditaH sarvaH SaNkaro 'TApyakopanaH /
amareSo mahAGoro viSvadevaH surArihA // LiP_1,65.124 //
ahirbuDnyo nirftiS ca cekitAno halI taTA /
ajEkapAcca kApAlI SaM kumAro mahAgiriH // LiP_1,65.125 //
DanvantarirDUmaketuH sUryo vESravaRas taTA /
DAtA vizRuS ca SakraS ca mitrastvazwA Daro DruvaH // LiP_1,65.126 //
praBAsaH parvato vAyur aryamA savitA raviH /
DftiScEva viDAtA ca mAnDAtA BUtaBAvanaH // LiP_1,65.127 //
nIrastIrTaS ca BImaS ca sarvakarmA guRodvahaH /
padmagarBo mahAgarBaS candravaktro naBo 'naGaH // LiP_1,65.128 //
balavAMScopaSAntaS ca purARaH puRyakfttamaH /
krUrakartA krUravAsI tanurAtmA mahOzaDaH // LiP_1,65.129 //
sarvASayaH sarvacArI prAReSaH prARinAM patiH /
devadevaH suKotsiktaH sadasatsarvaratnavit // LiP_1,65.130 //
kElAsasTo guhAvAsI himavadgirisaMSrayaH /
kulahArI kulAkartA bahuvitto bahuprajaH // LiP_1,65.131 //
prAReSo banDakI vfkzo nakulaS cAdrikas taTA /
hrasvagrIvo mahAjAnur alolaS ca mahOzaDiH // LiP_1,65.132 //
sidDAntakArI sidDArTaS Cando vyAkaraRodBavaH /
siMhanAdaH siMhadaMzwraH siMhAsyaH siMhavAhanaH // LiP_1,65.133 //
praBAvAtmA jagatkAlaH kAlaH kampI tarustanuH /
sAraNgo BUtacakrANkaH ketumAlI suveDakaH // LiP_1,65.134 //
BUtAlayo BUtapatir ahorAtro malo 'malaH /
vasuBft sarvaBUtAtmA niScalaH suvidur buDaH // LiP_1,65.135 //
asuhftsarvaBUtAnAM niScalaScalavidbuDaH /
amoGaH saMyamo hfzwo BojanaH prARaDAraRaH // LiP_1,65.136 //
DftimAnmatimAMstryakzaH sukftastu yuDAMpatiH /
gopAlo gopatirgrAmo gocarmavasano haraH // LiP_1,65.137 //
hiraRyabAhuS ca taTA guhAvAsaH praveSanaH /
mahAmanA mahAkAmaS cittakAmo jitendriyaH // LiP_1,65.138 //
gAnDAraS ca surApaS ca tApakarmarato hitaH /
mahABUto BUtavfto hy apsarogaRasevitaH // LiP_1,65.139 //
mahAketur DarADAtA nEkatAnarataH svaraH /
avedanIya AvedyaH sarvagaS ca suKAvahaH // LiP_1,65.140 //
tAraRaScaraRo DAtA pariDA paripUjitaH /
saMyogI varDano vfdDo gaRiko 'Ta gaRADipaH // LiP_1,65.141 //
nityo DAtA sahAyaS ca devAsurapatiH patiH /
yuktaS ca yuktabAhuS ca sudevo 'pi suparvaRaH // LiP_1,65.142 //
AzAQaS ca suzAQaS ca skanDado harito haraH /
vapurAvartamAno 'nyo vapuHSrezWo mahAvapuH // LiP_1,65.143 //
SirovimarSanaH sarva- lakzyalakzaRaBUzitaH /
akzayo raTagItaS ca sarvaBogI mahAbalaH // LiP_1,65.144 //
sAmnAyo 'Ta mahAmnAyas tIrTadevo mahAyaSAH /
nirjIvo jIvano mantraH suBago bahukarkaSaH // LiP_1,65.145 //
ratnaBUto 'Ta ratnANgo mahArRavanipAtavit /
mUlaM viSAlo hyamftaM vyaktAvyaktastaponiDiH // LiP_1,65.146 //
ArohaRo 'DirohaS ca SIlaDArI mahAtapAH /
mahAkaRWo mahAyogI yugo yugakaro hariH // LiP_1,65.147 //
yugarUpo mahArUpo vahano gahano nagaH /
nyAyo nirvApaRo 'pAdaH paRqito hyacalopamaH // LiP_1,65.148 //
bahumAlo mahAmAlaH SipivizwaH sulocanaH /
vistAro lavaRaH kUpaH kusumANgaH PalodayaH // LiP_1,65.149 //
fzaBo vfzaBo BaNgo maRibimbajawADaraH /
indurvisargaH sumuKaH SUraH sarvAyuDaH sahaH // LiP_1,65.150 //
nivedanaH suDAjAtaH svargadvAro mahADanuH /
girAvAso visargaS ca sarvalakzaRalakzavit // LiP_1,65.151 //
ganDamAlI ca BagavAn anantaH sarvalakzaRaH /
saMtAno bahulo bAhuH sakalaH sarvapAvanaH // LiP_1,65.152 //
karasTAlI kapAlI ca UrDvasaMhanano yuvA /
yantratantrasuviKyAto lokaH sarvASrayo mfduH // LiP_1,65.153 //
muRqo virUpo vikfto daRqI kuRqI vikurvaRaH /
vAryakzaH kakuBo vajrI dIptatejAH sahasrapAt // LiP_1,65.154 //
sahasramUrDA devendraH sarvadevamayo guruH /
sahasrabAhuH sarvANgaH SaraRyaH sarvalokakft // LiP_1,65.155 //
pavitraM trimaDurmantraH kanizWaH kfzRapiNgalaH /
brahmadaRqavinirmAtA SataGnaH SatapASaDfk // LiP_1,65.156 //
kalA kAzWA lavo mAtrA muhUrto 'haH kzapA kzaRaH /
viSvakzetraprado bIjaM liNgamAdyastu nirmuKaH // LiP_1,65.157 //
sadasadvyaktamavyaktaM pitA mAtA pitAmahaH /
svargadvAraM mokzadvAraM prajAdvAraM trivizwapaH // LiP_1,65.158 //
nirvARaM hfdayaScEva brahmalokaH parA gatiH /
devAsuravinirmAtA devAsuraparAyaRaH // LiP_1,65.159 //
devAsuragurur devo devAsuranamaskftaH /
devAsuramahAmAtro devAsuragaRASrayaH // LiP_1,65.160 //
devAsuragaRADyakzo devAsuragaRAgraRIH /
devADidevo devarzir devAsuravarapradaH // LiP_1,65.161 //
devAsureSvaro vizRur devAsuramaheSvaraH /
sarvadevamayo 'cintyo devatAtmA svayamBavaH // LiP_1,65.162 //
udgatastrikramo vEdyo varado 'varajo 'mbaraH /
ijyo hastI taTA vyAGro devasiMho maharzaBaH // LiP_1,65.163 //
vibuDAgryaH suraH SrezWaH svargadevastaTottamaH /
saMyuktaH SoBano vaktA ASAnAM praBavo 'vyayaH // LiP_1,65.164 //
guruH kAnto nijaH sargaH pavitraH sarvavAhanaH /
SfNgI SfNgapriyo baBrU rAjarAjo nirAmayaH // LiP_1,65.165 //
aBirAmaH suSaraRo nirAmaH sarvasADanaH /
lalAwAkzo viSvadeho hariRo brahmavarcasaH // LiP_1,65.166 //
sTAvarARAM patiScEva niyatendriyavartanaH /
sidDArTaH sarvaBUtArTo 'cintyaH satyaH SucivrataH // LiP_1,65.167 //
vratADipaH paraM brahma muktAnAM paramA gatiH /
vimukto muktakeSaS ca SrImAYCrIvarDano jagat // LiP_1,65.168 //
yaTApraDAnaM BagavAn iti BaktyA stuto mayA /
BaktimevaM puraskftya mayA yajYapatirviBuH // LiP_1,65.169 //
tato hyanujYAM prApyEvaM stuto BaktimatAM gatiH /
tasmAllabDvA stavaM SaMBor nfpastrElokyaviSrutaH // LiP_1,65.170 //
aSvameDasahasrasya PalaM prApya mahAyaSAH /
gaRADipatyaM samprAptas taRqinastejasA praBoH // LiP_1,65.171 //
yaH paWecCfRuyAd vApi SrAvayedbrAhmaRAnapi /
aSvameDasahasrasya PalaM prApnoti vE dvijAH // LiP_1,65.172 //
brahmaGnaS ca surApaS ca steyI ca gurutalpagaH /
SaraRAgataGAtI ca mitraviSvAsaGAtakaH // LiP_1,65.173 //
mAtfhA pitfhA cEva vIrahA BrURahA taTA /
saMvatsaraM kramAjjaptvA trisaMDyaM SaNkarASrame // LiP_1,65.174 //
devam izwvA trisaMDyaM ca sarvapApEH pramucyate // LiP_1,65.175 //

iti SrIliNgamahApurARe pUrvaBAge rudrasahasranAmakaTanaM nAma paYcazazwitamo 'DyAyaH



_______________________________________________________________


LiP, 1, 66

sUta uvAca
triDanvA devadevasya prasAdAttaRqinas taTA /
aSvameDasahasrasya PalaM prApya prayatnataH // LiP_1,66.1 //
gARapatyaM dfQaM prAptaH sarvadevanamaskftaH /
AsIttriDanvanaScApi vidvAMstrayyAruRo nfpaH // LiP_1,66.2 //
tasya satyavrato nAma kumAro 'BUnmahAbalaH /
tena BAryA vidarBasya hftA hatvAmitOjasam // LiP_1,66.3 //
pARigrahaRamantrezu nizWAm aprApitezviha /
tenADarmeRa saMyuktaM rAjA trayyAruRo 'tyajat // LiP_1,66.4 //
pitaraM so 'bravIt tyaktaH kva gacCAmIti vE dvijAH /
pitA tvenamaTovAca SvapAkEH saha vartaya // LiP_1,66.5 //
ityuktaH sa vicakrAma nagarAdvacanAt pituH /
sa tu satyavrato DImAY CvapAkAvasaTAntike // LiP_1,66.6 //
pitrA tyakto 'vasadvIraH pitA cAsya vanaM yayO /
sarvalokezu viKyAtas triSaNkuriti vIryavAn // LiP_1,66.7 //
vasizWakopAtpuRyAtmA rAjA satyavrataH purA /
viSvAmitro mahAtejA varaM dattvA triSaNkave // LiP_1,66.8 //
rAjye 'Bizicya taM pitrye yAjayAmAsa taM muniH /
mizatAM devatAnAM ca vasizWasya ca kOSikaH // LiP_1,66.9 //
saSarIraM tadA taM vE divamAropayadviBuH /
tasya satyavratA nAma BAryA kEkayavaMSajA // LiP_1,66.10 //
kumAraM janayAmAsa hariScandramakalmazam /
hariScandrasya ca suto rohito nAma vIryavAn // LiP_1,66.11 //
harito rohitasyATa DunDurhArita ucyate /
vijayaS ca sutejAS ca DunDuputrO baBUvatuH // LiP_1,66.12 //
jetA kzatrasya sarvatra vijayastena sa smftaH /
rucakastasya tanayo rAjA paramaDArmikaH // LiP_1,66.13 //
rucakasya vfkaH putras tasmAdbAhuS ca jajYivAn /
sagarastasya putro 'BUd rAjA paramaDArmikaH // LiP_1,66.14 //
dve BArye sagarasyApi praBA BAnumatI taTA /
tAByAmArADitaH pUrvam Orvo 'gniH putrakAmyayA // LiP_1,66.15 //
OrvastuzwastayoH prAdAd yaTezwaM varamuttamam /
ekA zazwisahasrARi sutamekaM parA taTA // LiP_1,66.16 //
agfhRAd vaMSakartAraM praBAgfhRAtsutAnbahUn /
ekaM BAnumatiH putram agfhRAd asamaYjasam // LiP_1,66.17 //
tataH zazwisahasrARi suzuve sA tu vE praBA /
KanantaH pfTivIM dagDA vizRuhuNkAramArgaREH // LiP_1,66.18 //
asamaYjasya tanayaH so 'MSumAnnAma viSrutaH /
tasya putro dilIpastu dilIpAttu BagIraTaH // LiP_1,66.19 //
yena BAgIraTI gaNgA tapaH kftvAvatAritA /
BagIraTasutaScApi Sruto nAma baBUva ha // LiP_1,66.20 //
nABAgastasya dAyAdo BavaBaktaH pratApavAn /
aMbarIzaH sutastasya sinDudvIpas tato 'Bavat // LiP_1,66.21 //
nABAgenAMbarIzeRa BujAByAM paripAlitA /
baBUva vasuDAtyarTaM tApatrayavivarjitA // LiP_1,66.22 //
ayutAyuH sutastasya sinDudvIpasya vIryavAn /
putro 'yutAyuzo DImAn ftuparRo mahAyaSAH // LiP_1,66.23 //
divyAkzahfdayajYo vE rAjA nalasaKo balI /
nalO dvAveva viKyAtO purARezu dfQavratO // LiP_1,66.24 //
vIrasenasutaScAnyo yaScekzvAkukulodBavaH /
ftuparRasya putro 'BUt sArvaBOmaH prajeSvaraH // LiP_1,66.25 //
sudAsastasya tanayo rAjA tvindrasamo 'Bavat /
sudAsasya sutaH proktaH sOdAso nAma pArTivaH // LiP_1,66.26 //
KyAtaH kalmAzapAdo vE nAmnA mitrasahaS ca saH /
vasizWastu mahAtejAH kzetre kalmAzapAdake // LiP_1,66.27 //
aSmakaM janayAmAsa ikzvAkukulavarDanam /
aSmakasyottarAyAM tu mUlakastu suto 'Bavat // LiP_1,66.28 //
sa hi rAmaBayAdrAjA strIBiH parivfto vane /
biBarti trARamicCanvE nArIkavacamuttamam // LiP_1,66.29 //
mUlakasyApi DarmAtmA rAjA SataraTaH sutaH /
tasmAcCataraTAjjajYe rAjA tvilavilo balI // LiP_1,66.30 //
AsIt tvElaviliH SrImAn vfdDaSarmA pratApavAn /
putro viSvasahastasya pitfkanyA vyajIjanat // LiP_1,66.31 //
dilIpastasya putro 'BUt KawvANga iti viSrutaH /
yena svargAd ihAgatya muhUrtaM prApya jIvitam // LiP_1,66.32 //
trayo 'gnayastrayo lokA budDyA satyena vE jitAH /
dIrGabAhuH sutastasya raGustasmAdajAyata // LiP_1,66.33 //
ajaH putro raGoScApi tasmAjjajYe ca vIryavAn /
rAjA daSaraTastasmAc CrImAnikzvAkuvaMSakft // LiP_1,66.34 //
rAmo daSaraTAdvIro DarmajYo lokaviSrutaH /
Barato lakzmaRaScEva SatruGnaS ca mahAbalaH // LiP_1,66.35 //
tezAM SrezWo mahAtejA rAmaH paramavIryavAn /
rAvaRaM samare hatvA yajYErizwvA ca Darmavit // LiP_1,66.36 //
daSavarzasahasrARi rAmo rAjyaM cakAra saH /
rAmasya tanayo jajYe kuSa ityaBiviSrutaH // LiP_1,66.37 //
lavaS ca sumahABAgaH satyavAn aBavat suDIH /
atiTistu kuSAjjajYe nizaDastasya cAtmajaH // LiP_1,66.38 //
nalastu nizaDAjjAto naBastasmAdajAyata /
naBasaH puRqarIkAKyaH kzemaDanvA tataH smftaH // LiP_1,66.39 //
tasya putro 'Bavad vIro devAnIkaH pratApavAn /
ahInaraH sutas tasya sahasrASvastataH paraH // LiP_1,66.40 //
SuBaScandrAvalokaS ca tArApIqastato 'Bavat /
tasyAtmajaScandragirir BAnucandras tato 'Bavat // LiP_1,66.41 //
SrutAyuraBavattasmAd bfhadbala iti smftaH /
BArate yo mahAtejAH sOBadreRa nipAtitaH // LiP_1,66.42 //
ete ikzvAkudAyAdA rAjAnaH prAyaSaH smftAH /
vaMSe praDAnA etasmin prADAnyena prakIrtitAH // LiP_1,66.43 //
sarve pASupate jYAnam aDItya parameSvaram /
samaByarcya yaTAjYAnam izwvA yajYEryaTAviDi // LiP_1,66.44 //
divaM gatA mahAtmAnaH kecinmuktAtmayoginaH /
nfgo brAhmaRaSApena kfkalAsatvam AgataH // LiP_1,66.45 //
DfzwaS ca DfzwaketuS ca yamabAlaS ca vIryavAn /
raRaDfzwaS ca te putrAs trayaH paramaDArmikAH // LiP_1,66.46 //
Anarto nAma SaryAteH sukanyA nAma dArikA /
AnartasyABavat putro rocamAnaH pratApavAn // LiP_1,66.47 //
rocamAnasya revo 'BUd revAd rEvata eva ca /
kakudmI cAparo jyezWa- putraH putraSatasya tu // LiP_1,66.48 //
revatI yasya sA kanyA patnI rAmasya viSrutA /
narizyantasya putro 'BUj jitAtmA tu mahAbalI // LiP_1,66.49 //
nABAgAdaMbarIzastu vizRuBaktaH pratApavAn /
ftastasya sutaH SrImAn sarvaDarmavidAMvaraH // LiP_1,66.50 //
kftastasya suDarmABUt pfzito nAma viSrutaH /
karUzasya tu kArUzAH sarve praKyAtakIrtayaH // LiP_1,66.51 //
pfzito hiMsayitvA gAM guroH prApa sukalmazam /
SApAcCUdratvam ApannaS cyavanasyeti viSrutaH // LiP_1,66.52 //
dizwaputrastu nABAgas tasmAdapi BalandanaH /
Balandanasya vikrAnto rAjAsId ajavAhanaH // LiP_1,66.53 //
ete samAsataH proktA manuputrA mahABujAH /
ikzvAkoH putrapOtrAdyA elasyATa vadAmi vaH // LiP_1,66.54 //

sUta uvAca
ElaH purUravA nAma rudraBaktaH pratApavAn /
cakre tvakaRwakaM rAjyaM deSe puRyatame dvijAH // LiP_1,66.55 //
uttare yamunAtIre prayAge munisevite /
pratizWAnADipaH SrImAn pratizWAne pratizWitaH // LiP_1,66.56 //
tasya putrAH sapta Bavan sarve vitatatejasaH /
ganDarvalokaviditA BavaBaktA mahAbalAH // LiP_1,66.57 //
Ayur mAyur amAyuS ca viSvAyuScEva vIryavAn /
SrutAyuS ca SatAyuS ca divyAScEvorvaSIsutAH // LiP_1,66.58 //
AyuzastanayA vIrAH paYcEvAsanmahOjasaH /
svarBAnutanayAyAM te praBAyAM jajYire nfpAH // LiP_1,66.59 //
nahuzaH praTamastezAM DarmajYo lokaviSrutaH /
nahuzasya tu dAyAdAH zaqindropamatejasaH // LiP_1,66.60 //
utpannAH pitfkanyAyAM virajAyAM mahOjasaH /
yatiryayAtiH saMyAtir AyAtiH paYcamo 'nDakaH // LiP_1,66.61 //
vijAtiSceti zaqime sarve praKyAtakIrtayaH /
yatirjyezWaS ca tezAM vE yayAtistu tato 'varaH // LiP_1,66.62 //
jyezWastu yatirmokzArTo brahmaBUto 'BavatpraBuH /
tezAM yayAtiH paYcAnAM mahAbalaparAkramaH // LiP_1,66.63 //
<YayAti>
devayAnImuSanasaH sutAM BAryAmavApa saH /
SarmizWAmAsurIM cEva tanayAM vfzaparvaRaH // LiP_1,66.64 //
yaduM ca turvasuM cEva devayAnI vyajAyata /
tAvuBO SuBakarmARO stutO vidyAviSAradO // LiP_1,66.65 //
druhyaM cAnuM ca pUruM ca SarmizWA vArzaparvaRI /
yayAtaye raTaM tasmE dadO SukraH pratApavAn // LiP_1,66.66 //
tozitastena viprendraH prItaH paramaBAsvaram /
susaMgaM kAYcanaM divyam akzaye ca mahezuDI // LiP_1,66.67 //
yuktaM manojavEr aSvEr yena kanyAM samudvahan /
sa tena raTamuKyena zaRmAsenAjayanmahIm // LiP_1,66.68 //
yayAtiryuDi durDarzo devadAnavamAnuzEH /
BavaBaktastu puRyAtmA DarmanizWaH samaYjasaH // LiP_1,66.69 //
yajYayAjI jitakroDaH sarvaBUtAnukampanaH /
kOravARAM ca sarvezAM sa BavadraTa uttamaH // LiP_1,66.70 //
yAvannarendrapravaraH kOravo janamejayaH /
pUrorvaMSasya rAjYastu rAjYaH pArikzitasya tu // LiP_1,66.71 //
jagAma sa raTo nASaM SApAdgargasya DImataH /
gargasya hi sutaM bAlaM sa rAjA janamejayaH // LiP_1,66.72 //
akrUraM hiMsayAmAsa brahmahatyAmavApa saH /
sa lohaganDI rAjarziH pariDAvannitastataH // LiP_1,66.73 //
pOrajAnapadEstyakto na leBe Sarma karhicit /
tataH sa duHKasaMtapto na leBe saMvidaM kvacit // LiP_1,66.74 //
jagAma SOnakamfziM SaraRyaM vyaTitastadA /
indretir nAma viKyAto yo 'sO munirudAraDIH // LiP_1,66.75 //
yAjayAmAsa cendretis taM nfpaM janamejayam /
aSvameDena rAjAnaM pAvanArTaM dvijottamAH // LiP_1,66.76 //
sa lohaganDAnnirmukta enasA ca mahAyaSAH /
yajYasyAvaBfTe maDye yAto divyo raTaH SuBaH // LiP_1,66.77 //
tasmAdvaMSAtpariBrazwo vasoScedipateH punaH /
dattaH SakreRa tuzwena leBe tasmAd bfhadraTaH // LiP_1,66.78 //
tato hatvA jarAsaMDaM BImastaM raTamuttamam /
pradadO vAsudevAya prItyA kOravanandanaH // LiP_1,66.79 //

sUta uvAca
aByaziYcatpuruM putraM yayAtirnAhuzaH praBuH /
kftopakArastenEva puruRA dvijasattamAH // LiP_1,66.80 //
aBizektukAmaM ca nfpaM puruM putraM kanIyasam /
brAhmaRapramuKA varRA idaM vacanamabruvan // LiP_1,66.81 //
kaTaM Sukrasya naptAraM devayAnyAH sutaM praBo /
jyezWaM yadumatikramya kanIyAnrAjyamarhati // LiP_1,66.82 //
ete saMboDayAmastvAM DarmaM ca anupAlaya // LiP_1,66.83 //

iti SrIliNgamahApurARe pUrvaBAge zawzazwitamo 'DyAyaH



_______________________________________________________________


LiP, 1, 67
<YayAti reloaded>

yayAtiruvAca
brAhmaRapramuKA varRAH sarve SfRvantu me vacaH /
jyezWaM prati yaTA rAjyaM na deyaM me kaTaYcana // LiP_1,67.1 //
mama jyezWena yadunA niyogo nAnupAlitaH /
pratikUlamatiScEva na sa putraH satAM mataH // LiP_1,67.2 //
mAtApitrorvacanakft sadBiH putraH praSasyate /
sa putraH putravad yas tu vartate mAtfpitfzu // LiP_1,67.3 //
yadunAhamavajYAtas taTA turvasunApi ca /
druhyena cAnunA cEva mayyavajYA kftA BfSam // LiP_1,67.4 //
puruRA ca kftaM vAkyaM mAnitaS ca viSezataH /
kanIyAnmama dAyAdo jarA yena DftA mama // LiP_1,67.5 //
SukreRa me samAdizwA devayAnyAH kfte jarA /
prArTitena punastena jarA saMcAriRI kftA // LiP_1,67.6 //
SukreRa ca varo dattaH kAvyenoSanasA svayam /
putro yastvanuvarteta sa te rAjyaDarastviti // LiP_1,67.7 //
Bavanto 'pyanujAnantu pUrU rAjye 'Bizicyate /

prakftaya UcuH
yaH putro guRasampanno mAtApitrorhitaH sadA // LiP_1,67.8 //
sarvamarhati kalyARaM kanIyAn api sa praBuH /
arhaH pUruridaM rAjyaM yaH suto vAkyakfttava // LiP_1,67.9 //
varadAnena Sukrasya na SakyaM kartumanyaTA /
<YayAti distributes Te kingdom>

sUta uvAca
evaM jAnapadEstuzwEr ityukto nAhuzastadA // LiP_1,67.10 //
aBizicya tato rAjyaM pUruM sa sutam AtmanaH /
diSi dakziRapUrvasyAM turvasuM putramAdiSat // LiP_1,67.11 //
dakziRAyAmaTo rAjA yaduM jyezWaM nyayojayat /
pratIcyAmuttarasyAM tu druhyuM cAnuM ca tAvuBO // LiP_1,67.12 //
saptadvIpAM yayAtistu jitvA pfTvIM sasAgarAm /
vyaBajacca triDA rAjyaM putreByo nAhuzastadA // LiP_1,67.13 //
putrasaMkrAmitaSrIstu harzanirBaramAnasaH /
prItimAnaBavadrAjA BAram AveSya banDuzu // LiP_1,67.14 //
atra gATA mahArAjYA purA gItA yayAtinA /
yABiH pratyAharet kAmAn sarvato 'NgAni kUrmavat // LiP_1,67.15 //
tABir eva naraH SrImAn nAnyaTA karmakowikft /
na jAtu kAmaH kAmAnAm upaBogena SAmyati // LiP_1,67.16 //
havizA kfzRavartmeva BUya evABivarDate /
yatpfTivyAM vrIhiyavaM hiraRyaM paSavaH striyaH // LiP_1,67.17 //
nAlamekasya tatsarvam iti matvA SamaM vrajet /
yadA na kurute BAvaM sarvaBUtezu pApakam // LiP_1,67.18 //
karmaRA manasA vAcA brahma sampadyate tadA /
yadA parAnna biBeti pare cAsmAnna biByati // LiP_1,67.19 //
yadA na nindenna dvezwi brahma sampadyate tadA /
yA dustyajA durmatiBir yAnajIryati jIryataH // LiP_1,67.20 //
yo 'sO prARAntiko rogas tAM tfzRAM tyajataH suKam /
jIryanti jIryataH keSA dantA jIryanti jIryataH // LiP_1,67.21 //
cakzuHSrotre ca jIryete tfzREkA nirupadravA /
jIryanti dehinaH sarve svaBAvAdeva nAnyaTA // LiP_1,67.22 //
jIvitASA DanASA ca jIryato 'pi na jIryate /
yacca kAmasuKaM loke yacca divyaM mahatsuKam // LiP_1,67.23 //
tfzRAkzayasuKasyEtat kalAM nArhati zoqaSIm /
evamuktvA sa rAjarziH sadAraH prAviSadvanam // LiP_1,67.24 //
BfgutuNge tapastaptvA tatrEva ca mahAyaSAH /
sADayitvA tvanaSanaM sadAraH svargamAptavAn // LiP_1,67.25 //
tasya vaMSAstu paYcEte puRyA devarzisatkftAH /
yErvyAptA pfTivI kftsnA sUryasyeva marIciBiH // LiP_1,67.26 //
DanI prajAvAn AyuzmAn kIrtimAMS ca BavennaraH /
yayAticaritaM puRyaM paWaYCfRvaMS ca budDimAn // LiP_1,67.27 //
sarvapApavinirmuktaH Sivaloke mahIyate // LiP_1,67.28 //

iti SrIliNgamahApurARe pUrvaBAge somavaMSe yayAticaritaM nAma saptazazwitamo 'DyAyaH



_______________________________________________________________


LiP, 1, 68

sUta uvAca
yadorvaMSaM pravakzyAmi jyezWasyottamatejasaH /
saMkzepeRAnupUrvyAcca gadato me niboData // LiP_1,68.1 //
yadoH putrA baBUvur hi paYca devasutopamAH /
sahasrajitsuto jyezWaH krozwur nIlo 'jako laGuH // LiP_1,68.2 //
sahasrajitsutastadvac CatajinnAma pArTivaH /
sutAH SatajitaH KyAtAs trayaH paramakIrtayaH // LiP_1,68.3 //
hEhayaS ca hayaScEva rAjA veRuhayaS ca yaH /
hEhayasya tu dAyAdo Darma ityaBiviSrutaH // LiP_1,68.4 //
tasya putro 'BavadviprA Darmanetra iti SrutaH /
Darmanetrasya kIrtis tu saMjayas tasya cAtmajaH // LiP_1,68.5 //
saMjayasya tu dAyAdo mahizmAnnAma DArmikaH /
AsIn mahizmataH putro BadraSreRyaH pratApavAn // LiP_1,68.6 //
BadraSreRyasya dAyAdo durdamo nAma pArTivaH /
durdamasya suto DImAn Danako nAma viSrutaH // LiP_1,68.7 //
Danakasya tu dAyAdAS catvAro lokasaMmatAH /
kftavIryaH kftAgniS ca kftavarmA taTEva ca // LiP_1,68.8 //
kftOjAS ca caturTo 'BUt kArtavIryastato 'rjunaH /
jajYe bAhusahasreRa saptadvIpeSvarottamaH // LiP_1,68.9 //
tasya rAmas tadA tvAsIn mftyurnArAyaRAtmakaH /
tasya putraSatAnyAsan paYca tatra mahAraTAH // LiP_1,68.10 //
kftAstrA balinaH SUrA DarmAtmAno manasvinaH /
SUraS ca SUrasenaS ca DfzwaH kfzRastaTEva ca // LiP_1,68.11 //
jayaDvajaS ca rAjAsId AvantInAM viSAM patiH /
jayaDvajasya putro 'BUt tAlajaNGo mahAbalaH // LiP_1,68.12 //
SataM putrAstu tasyeha tAlajaNGAH prakIrtitAH /
tezAM jyezWo mahAvIryo vItihotro 'BavannfpaH // LiP_1,68.13 //
vfzapraBftayaScAnye tatsutAH puRyakarmaRaH /
vfzo vaMSakarastezAM tasya putro 'BavanmaDuH // LiP_1,68.14 //
maDoH putraSataM cAsId vfzRistasya tu vaMSaBAk /
vfzRestu vfzRayaH sarve maDorvE mADavAH smftAH /
yAdavA yaduvaMSena nirucyante tu hEhayAH // LiP_1,68.15 //
tezAM paYca gaRA hyete hEhayAnAM mahAtmanAm // LiP_1,68.16 //
vItihotrAS ca haryAtA BojAScAvantayas taTA /
SUrasenAstu viKyAtAs tAlajaNGAstaTEva ca // LiP_1,68.17 //
SUraS ca SUrasenaS ca vfzaH kfzRastaTEva ca /
jayaDvajaH paYcamastu viKyAtA hEhayottamAH // LiP_1,68.18 //
SUraS ca SUravIraS ca SUrasenasya cAnaGAH /
SUrasenA iti KyAtA deSAstezAM mahAtmanAm // LiP_1,68.19 //
vItihotrasutaScApi viSruto narta ityuta /
durjayaH kfzRaputrastu baBUvAmitrakarSanaH // LiP_1,68.20 //
krozwuS ca SfRu rAjarzer vaMSamuttamapOruzam /
yasyAnvaye tu samBUto vizRur vfzRikulodvahaH // LiP_1,68.21 //
krozworeko 'Bavatputro vfjinIvAnmahAyaSAH /
tasya putro 'Bavat svAtI kuSaNkus tatsuto 'Bavat // LiP_1,68.22 //
aTa prasUtimicCanvE kuSaNkuH sumahAbalaH /
mahAkratuBir Ije 'sO viviDErAptadakziREH // LiP_1,68.23 //
jajYe citraraTastasya putraH karmaBir anvitaH /
aTa cEtraraTo vIro yajvA vipuladakziRaH // LiP_1,68.24 //
SaSabindus tu vE rAjA anvayAd vratam uttamam /
cakravartI mahAsattvo mahAvIryo bahuprajAH // LiP_1,68.25 //
SaSabindostu putrARAM sahasrARAmaBUcCatam /
SaMsanti tasya putrARAm anantakam anuttamam // LiP_1,68.26 //
anantakAt suto yajYo yajYasya tanayo DftiH /
uSanAstasya tanayaH samprApya tu mahImimAm // LiP_1,68.27 //
AjahArASvameDAnAM SatamuttamaDArmikaH /
smftaScoSanasaH putraH sitezur nAma pArTivaH // LiP_1,68.28 //
marutastasya tanayo rAjarzirvaMSavarDanaH /
vIraH kambalabarhistu marustasyAtmajaH smftaH // LiP_1,68.29 //
putrastu rukmakavaco vidvAn kambalabarhizaH /
nihatya rukmakavaco vIrAn kavacino raRe // LiP_1,68.30 //
Danvino niSitEr bAREr avApa SriyamuttamAm /
aSvameDe tu DarmAtmA ftvigByaH pfTivIM dadO // LiP_1,68.31 //
jajYe tu rukmakavacAt parAvftparavIrahA /
jajYire paYca putrAstu mahAsattvAH parAvftaH // LiP_1,68.32 //
rukmezuH pfTurukmaS ca jyAmaGaH pariGo hariH /
pariGaM ca hariM cEva videhezu pitA nyasat // LiP_1,68.33 //
rukmezuraBavadrAjA pfTurukmastadASrayAt /
tEstu pravrAjito rAjA jyAmaGo 'vasadASrame // LiP_1,68.34 //
praSAntaH sa vanasTo 'pi brAhmaREreva boDitaH /
jagAma DanurAdAya deSamanyaM DvajI raTI // LiP_1,68.35 //
narmadAtIramekAkI kevalaM BAryayA yutaH /
fkzavantaM giriM gatvA tyaktamanyEruvAsa saH // LiP_1,68.36 //
jyAmaGasyABavadBAryA SEbyA SIlavatI satI /
sA cEva tapasogreRa SEbyA vE samprasUyata // LiP_1,68.37 //
sutaM vidarBaM suBagA vayaHpariRatA satI /
rAjA putrasutAyAM tu vidvAMsO kraTakESikO // LiP_1,68.38 //
putrO vidarBarAjasya SUrO raRaviSAradO /
romapAdastftIyaS ca baBrustasyAtmajaH smftaH // LiP_1,68.39 //
suDftistanayastasya vidvAnparamaDArmikaH /
kOSikastanayastasmAt tasmAccEdyAnvayaH smftaH // LiP_1,68.40 //
kraTo vidarBasya sutaH kuntistasyAtmajo 'Bavat /
kunter vftastato jajYe raRaDfzwaH pratApavAn // LiP_1,68.41 //
raRaDfzwasya ca suto niDftiH paravIrahA /
daSArho nEDfto nAmnA mahArigaRasUdanaH // LiP_1,68.42 //
daSArhasya suto vyApto jImUta iti tatsutaH /
jImUtaputro vikftis tasya BImaraTaH sutaH // LiP_1,68.43 //
aTa BImaraTasyAsIt putro navaraTaH kila /
dAnaDarmarato nityaM satyaSIlaparAyaRaH // LiP_1,68.44 //
tasya cAsIddfQaraTaH Sakunistasya cAtmajaH /
tasmAt karamBaH samBUto devarAto 'BavattataH // LiP_1,68.45 //
devarAtAdaBUdrAjA devarAtir mahAyaSAH /
devagarBopamo jajYe yo devakzatranAmakaH // LiP_1,68.46 //
devakzatrasutaH SrImAn maDurnAma mahAyaSAH /
maDUnAM vaMSakfdrAjA maDostu kuruvaMSakaH // LiP_1,68.47 //
kuruvaMSAd anus tasmAt purutvAn puruzottamaH /
aMSurjajYe ca vEdarByAM BadravatyAM purutvataH // LiP_1,68.48 //
EkzvAkIm avahaccAMSuH sattvastasmAdajAyata /
sattvAt sarvaguRopetaH sAtvataH kulavarDanaH // LiP_1,68.49 //
jyAmaGasya mayA proktA sfzwirvE vistareRa vaH /
yaH paWecCfRuyAdvApi nisfzwiM jyAmaGasya tu // LiP_1,68.50 //
prajIvatyeti vE svargaM rAjyaM sOKyaM ca vindati // LiP_1,68.51 //

iti SrIliNgamahApurARe pUrvaBAge vaMSAnuvarRanaM nAmAzwazazwitamo 'DyAyaH

_______________________________________________________________


LiP, 1, 69

sUta uvAca
sAtvataH satyasampannaH prajajYe caturaH sutAn /
BajanaM BrAjamAnaM ca divyaM devAvfDaM nfpam // LiP_1,69.1 //
anDakaM ca mahABAgaM vfzRiM ca yadunandanam /
tezAM nisargAMScaturaH SfRuDvaM vistareRa vE // LiP_1,69.2 //
sfYjayyAM BajanAccEva BrAjamAnAdvijajYire /
ayutAyuH SatAyuS ca balavAn harzakftsmftaH // LiP_1,69.3 //
tezAM devAvfDo rAjA cacAra paramaM tapaH /
putraH sarvaguRopeto mama BUyAditi smaran // LiP_1,69.4 //
tasya baBruriti KyAtaH puRyaSloko nfpottamaH /
anuvaMSapurARajYA gAyantIti pariSrutam // LiP_1,69.5 //
guRAndevAvfDasyATa kIrtayanto mahAtmanaH /
yaTEva SfRumo dUrAt saMpaSyAmastaTAntikAt // LiP_1,69.6 //
baBruH SrezWo manuzyARAM devErdevAvfDaH samaH /
puruzAH paYca zazwistu zaw sahasrARi cAzwa ca // LiP_1,69.7 //
ye 'mftatvamanuprAptA baBrordevAvfDAdapi /
yajvA dAnamatirvIro brahmaRyastu dfQavrataH // LiP_1,69.8 //
kIrtimAMS ca mahAtejAH sAtvatAnAM mahAraTaH /
tasyAnvavAye samBUtA BojA vE dEvatopamAH // LiP_1,69.9 //
gAnDArI cEva mAdrI ca vfzRiBArye baBUvatuH /
gAnDArI janayAmAsa sumitraM mitranandanam // LiP_1,69.10 //
mAdrI leBe ca taM putraM tataH sA devamIQuzam /
anamitraM SiniM cEva tAvuBO puruzottamO // LiP_1,69.11 //
anamitrasuto niGno niGnasya dvO baBUvatuH /
prasenaS ca mahABAgaH satrAjicca sutAvuBO // LiP_1,69.12 //
tasya satrAjitaH sUryaH saKA prARasamo 'Bavat /
syamantako nAma maRir dattastasmE vivasvatA // LiP_1,69.13 //
pfTivyAM sarvaratnAnAm asO rAjABavanmaRiH /
kadAcinmfgayAM yAtaH prasenena sahEva saH // LiP_1,69.14 //
vaDaM prApto 'sahAyaS ca siMhAdeva sudAruRAt /
aTa putraH SinerjajYe kanizWAd vfzRinandanAt // LiP_1,69.15 //
satyavAk satyasampannaH satyakastasya cAtmajaH /
sAtyakiryuyuDAnastu SinernaptA pratApavAn // LiP_1,69.16 //
asaMgo yuyuDAnasya kuRistasya suto 'Bavat /
kuRer yugaMDaraH putraH SEneyA iti kIrtitAH // LiP_1,69.17 //
mAdryAH sutasya saMjajYe suto vArzRiryuDAjitaH /
SvaPalka iti viKyAtas trElokyahitakArakaH // LiP_1,69.18 //
SvaPalkaS ca mahArAjo DarmAtmA yatra vartate /
nAsti vyADiBayaM tatra nAvfzwiBayamapyuta // LiP_1,69.19 //
SvaPalkaH kASirAjasya sutAM BAryAmavApa saH /
gAndinIM nAma kASyo hi dadO tasmE svakanyakAm // LiP_1,69.20 //
sA mAturudarasTA vE bahUnvarzagaRAnkila /
vasantI na ca saMjajYe garBasTA tAM pitAbravIt // LiP_1,69.21 //
jAyasva SIGraM BadraM te kimarTaM cABitizWasi /
provAca cEnaM garBasTA sA kanyA gAndinI tadA // LiP_1,69.22 //
varzatrayaM pratidinaM gAmekAM brAhmaRAya tu /
yadi dadyAstataH kukzer nirgamizyAmyahaM pitaH // LiP_1,69.23 //
taTetyuvAca tasyA vE pitA kAmamapUrayat /
dAtA SUraS ca yajvA ca SrutavAnatiTipriyaH // LiP_1,69.24 //
tasyAH putraH smfto 'krUraH SvaPalkAdBUridakziRaH /
ratnA kanyA ca SEvasya hy akrUrastAmavAptavAn // LiP_1,69.25 //
asyAmutpAdayAmAsa tanayAMstAnniboData /
upamanyus taTA mANgur vftastu janamejayaH // LiP_1,69.26 //
girirakzastaTopekzaH SatruGno yo 'rimardanaH /
DarmaBfd vfzwaDarmA ca goDano 'Ta varas taTA // LiP_1,69.27 //
AvAhaprativAhO ca suDArA ca varANganA /
akrUrasyograsenyAM tu putrO dvO kulanandanO // LiP_1,69.28 //
devavAnupadevaS ca jajYAte devasaMmatO /
sumitrasya suto jajYe citrakaS ca mahAyaSAH // LiP_1,69.29 //
citrakasyABavanputrA vipfTuH pfTureva ca /
aSvagrIvaH subAhuS ca suDAsUkagavekzaRO // LiP_1,69.30 //
arizwanemiraSvaS ca Darmo DarmaBfdeva ca /
suBUmirbahuBUmiS ca SravizWASravaRe striyO // LiP_1,69.31 //
anDakAtkASyaduhitA leBe ca caturaH sutAn /
kukuraM BajamAnaM ca SuciM kambalabarhizam // LiP_1,69.32 //
kukurasya suto vfzRir vfzReH SUrastato 'Bavat /
kapotaromAtibalas tasya putro vilomakaH // LiP_1,69.33 //
tasyAsIt tumburusaKo vidvAnputro nalaH kila /
KyAyate sa sunAmnA tu candanAnakadunduBiH // LiP_1,69.34 //
tasmAdapyaBijitputra utpanno 'sya punarvasuH /
aSvameDaM sa putrArTam AjahAra narottamaH // LiP_1,69.35 //
tasya maDye 'tirAtrasya sadomaDyAtsamutTitaH /
tatastu vidvAn sarvajYo dAtA yajvA punarvasuH // LiP_1,69.36 //
tasyApi putramiTunaM baBUvABijitaH kila /
AhukaScAhukI cEva KyAtO kIrtimatAM varO // LiP_1,69.37 //
AhukAt kASyaduhitur dvO putrO saMbaBUvatuH /
devakaScograsenaS ca devagarBasamAvuBO // LiP_1,69.38 //
devakasya sutA rAjYo jajYire tridaSopamAH /
devavAn upadevaS ca sudevo devarakzitaH // LiP_1,69.39 //
tezAM svasAraH saptAsan vasudevAya tA dadO /
vfzadevopadevA ca taTAnyA devarakzitA // LiP_1,69.40 //
SrIdevA SAntidevA ca sahadevA taTAparA /
devakI cApi tAsAM ca varizWABUtsumaDyamA // LiP_1,69.41 //
navograsenasya sutAs tezAM kaMsastu pUrvajaH /
tezAM putrASca pOtrAS ca SataSo 'Ta sahasraSaH // LiP_1,69.42 //
devakasya sutA patnI vasudevasya DImataH /
baBUva vandyA pUjyA ca devErapi pativratA // LiP_1,69.43 //
rohiRI ca mahABAgA patnI cAnakadunduBeH /
pOravI bAhlikasutA saMpUjyAsItsurErapi // LiP_1,69.44 //
asUta rohiRI rAmaM balaSrezWaM halAyuDam /
ASritaM kaMsaBItyA ca svAtmAnaM SAntatejasam // LiP_1,69.45 //
jAte rAme 'Ta nihate zaqgarBe cAtidakziRe /
vasudevo hariM DImAn devakyAmudapAdayat // LiP_1,69.46 //
sa eva paramAtmAsO devadevo janArdanaH /
halAyuDaS ca BagavAn ananto rajatapraBaH // LiP_1,69.47 //
<life of KfzRa>
BfguSApaCalenEva mAnayanmAnuzIM tanum /
baBUva tasyAM devakyAM vAsudevo janArdana // LiP_1,69.48 //
umAdehasamudBUtA yoganidrA ca kOSikI /
niyogAddevadevasya yaSodAtanayA hyaBUt // LiP_1,69.49 //
sA cEva prakftiH sAkzAt sarvadevanamaskftA /
puruzo BagavAnkfzRo DarmamokzaPalapradaH // LiP_1,69.50 //
tAM kanyAM jagfhe rakzan kaMsAtsvasyAtmajaM tadA /
caturBujaM viSAlAkzaM SrIvatsakftalAYCanam // LiP_1,69.51 //
SaNKacakragadApadmaM DArayantaM janArdanam /
yaSodAyE pradattvA tu vasudevaS ca budDimAn // LiP_1,69.52 //
dattvEnaM nandagopasya rakzatAmiti cAbravIt /
rakzakaM jagatAM vizRuM svecCayA Dftavigraham // LiP_1,69.53 //
prasAdAccEva devasya SivasyAmitatejasaH /
rAmeRa sArDaM taM dattvA varadaM parameSvaram // LiP_1,69.54 //
BUBAranigrahArTaM ca hy avatIrRaM jagadgurum /
ato vE sarvakalyARaM yAdavAnAM Bavizyati // LiP_1,69.55 //
ayaM sa garBo devakyA yo naH kleSyAnharizyati /
ugrasenAtmajAyATa kaMsAyAnakadunduBiH // LiP_1,69.56 //
nivedayAmAsa tadA jAtAM kanyAM sulakzaRAm /
asyAstavAzwamo garBo devakyAH kaMsa suvrata // LiP_1,69.57 //
mftyur eva na saMdeha iti vARI purAtanI /
tatastAM hantumAreBe kaMsaH sollaNGya cAMbaram // LiP_1,69.58 //
uvAcAzwaBujA devI meGagaMBIrayA girA /
rakzasva tatsvakaM deham AyAto mftyureva te // LiP_1,69.59 //
rakzamARasya dehasya mAyAvI kaMsarUpiRaH /
kiM kftaM duzkftaM mUrKa jAtaH Kalu tavAntakft // LiP_1,69.60 //
devakyAH sa BayAtkaMso jaGAnEvAzwamaM tviti /
smaranti vihito mftyur devakyAs tanayo 'zwamaH // LiP_1,69.61 //
yastatpratikftO yatno BojasyAsIdvfTA hareH /
praBAvAnmuniSArdUlAs tayA cEva jaqIkftaH // LiP_1,69.62 //
kaMso 'pi nihatastena kfzRenAklizwakarmaRA /
nihatA bahavaScAnye devabrAhmaRaGAtinaH // LiP_1,69.63 //
tasya kfzRasya tanayAH pradyumnapramuKAs taTA /
bahavaH parisaMKyAtAH sarve yudDaviSAradAH // LiP_1,69.64 //
kfzRaputrAH samAKyAtAH kfzRena sadfSAH sutAH /
putrezvetezu sarvezu cArudezRAdayo hareH // LiP_1,69.65 //
viSizwA balavantaS ca rOkmiReyArisUdanAH /
zoqaSastrIsahasrARi SatamekaM taTADikam // LiP_1,69.66 //
kfzRasya tAsu sarvAsu priyA jyezWA ca rukmiRI /
tayA dvAdaSavarzARi kfzRenAklizwakarmaRA // LiP_1,69.67 //
uzyatA vAyuBakzeRa putrArTaM pUjito haraH /
cArudezRaH sucAruS ca cAruvezo yaSoDaraH // LiP_1,69.68 //
cAruSravAScAruyaSAH pradyumnaH sAmba eva ca /
ete labDAstu kfzRena SUlapARiprasAdataH // LiP_1,69.69 //
tAn dfzwvA tanayAnvIrAn rOkmiReyAMS ca rukmiRIm /
jAmbavatyabravItkfzRaM BAryA kfzRasya DImataH // LiP_1,69.70 //
mama tvaM puRqarIkAkza viSizwaM guRavattaram /
sureSasaMmitaM putraM prasanno dAtumarhasi // LiP_1,69.71 //
jAmbavatyA vacaH SrutvA jagannATastato hariH /
tapastaptuM samAreBe taponiDiraninditaH // LiP_1,69.72 //
so 'Ta nArAyaRaH kfzRaH SaNKacakragadADaraH /
vyAGrapAdasya ca muner gatvA cEvASramottamam // LiP_1,69.73 //
fziM dfzwvA tvaNgirasaM praRipatya janArdanaH /
divyaM pASupataM yogaM labDavAMstasya cAjYayA // LiP_1,69.74 //
praluptaSmaSrukeSaS ca GftAkto muYjameKalI /
dIkzito BagavAnkfzRas tatApa ca paraMtapaH // LiP_1,69.75 //
UrDvabAhur nirAlaMbaH pAdANguzWAgraDizWitaH /
PalAmbanilaBojI ca ftutrayam aDokzajaH // LiP_1,69.76 //
tapasA tasya saMtuzwo dadO rudro bahUn varAn /
sAmbaM jAMbavatIputraM kfzRAya ca mahAtmane // LiP_1,69.77 //
taTA jAMbavatI cEva sAMbaM BAryA hareH sutam /
praharzamatulaM leBe labDvAdityaM yaTAditiH // LiP_1,69.78 //
bARasya ca tadA tena CeditaM munipuNgavAH /
BujAnAM cEva sAhasraM SApAdrudrasya DImataH // LiP_1,69.79 //
aTa dEtyavaDaM cakre halAyuDasahAyavAn /
taTA duzwakzitISAnAM lIlayEva raRAjire // LiP_1,69.80 //
sa hatvA devasamBUtaM narakaM dEtyapuNgavam /
brAhmaRasyorDvacakrasya varadAnAnmahAtmanaH // LiP_1,69.81 //
svopaBogyAni kanyAnAM zoqaSAtulavikramaH /
SatADikAni jagrAha sahasrARi mahAbalaH // LiP_1,69.82 //
SApavyAjena viprARAm upasaMhftavAn kulam /
saMhftya tatkulaM cEva praBAse 'tizWadacyutaH // LiP_1,69.83 //
tadA tasyEva tu gataM varzARAmaDikaM Satam /
kfzRasya dvArakAyAM vE jarAkleSApahAriRaH // LiP_1,69.84 //
viSvAmitrasya kaRvasya nAradasya ca DImataH /
SApaM piRqArake 'rakzad vaco durvAsasastadA // LiP_1,69.85 //
tyaktvA ca mAnuzaM rUpaM jarakAstracCalena tu /
anugfhya ca kfzRo 'pi lubDakaM prayayO divam // LiP_1,69.86 //
azwAvakrasya SApena BAryAH kfzRasya DImataH /
cOrEScApahftAH sarvAs tasya mAyAbalena ca // LiP_1,69.87 //
balaBadro 'pi saMtyajya nAgo BUtvA jagAma ca /
mahizyastasya kfzRasya rukmiRIpramuKAH SuBAH // LiP_1,69.88 //
sahAgniM viviSuH sarvAH kfzRenAklizwakarmaRA /
revatI ca taTA devI balaBadreRa DImatA // LiP_1,69.89 //
pravizwA pAvakaM viprAH sA ca BartfpaTaM gatA /
pretakAryaM hareH kftvA pArTaH paramavIryavAn // LiP_1,69.90 //
rAmasya ca taTAnyezAM vfzRInAmapi suvrataH /
kandamUlaPalEstasya balikAryaM cakAra saH // LiP_1,69.91 //
dravyABAvAt svayaM pArTo BrAtfBiS ca divaM gataH /
evaM saMkzepataH proktaH kfzRasyAklizwakarmaRaH // LiP_1,69.92 //
praBAvo vilayaScEva svecCayEva mahAtmanaH /
ityetatsomavaMSAnAM nfpARAM caritaM dvijAH // LiP_1,69.93 //
yaH paWecCfRuyAdvApi brAhmaRAn SrAvayedapi /
sa yAti vEzRavaM lokaM nAtra kAryA vicAraRA // LiP_1,69.94 //

iti SrIliNgamahApurARe pUrvaBAge somavaMSAnukIrtanaM nAmEkonasaptatitamo 'DyAyaH



_______________________________________________________________


LiP, 1, 70

fzaya UcuH
AdisargastvayA sUta sUcito na prakASitaH /
sAMprataM vistareREva vaktumarhasi suvrata // LiP_1,70.1 //

sUta uvAca
maheSvaro mahAdevaH prakfteH puruzasya ca /
paratve saMsTito devaH paramAtmA munISvarAH // LiP_1,70.2 //
<creation from avyakta>
avyaktaM ceSvarAttasmAd aBavatkAraRaM param /
praDAnaM prakftiSceti yadAhustattvacintakAH // LiP_1,70.3 //
ganDavarRarasEr hInaM SabdasparSavivarjitam /
ajaraM DruvamakzayyaM nityaM svAtmanyavasTitam // LiP_1,70.4 //
jagadyoniM mahABUtaM paraM brahma sanAtanam /
vigrahaH sarvaBUtAnAm ISvarAjYApracoditam // LiP_1,70.5 //
anAdyantamajaM sUkzmaM triguRaM praBavAvyayam /
aprakASamavijYeyaM brahmAgre samavartata // LiP_1,70.6 //
asyAtmanA sarvamidaM vyAptaM tvAsIcCivecCayA /
guRasAmye tadA tasminn aviBAge tamomaye // LiP_1,70.7 //
<mahant>
sargakAle praDAnasya kzetrajYADizWitasya vE /
guRaBAvAdvyajyamAno mahAn prAdurbaBUva ha // LiP_1,70.8 //
sUkzmeRa mahatA cATa avyaktena samAvftam /
sattvodrikto mahAnagre sattAmAtraprakASakaH // LiP_1,70.9 //
mano mahAMstu vijYeyam ekaM tatkAraRaM smftam /
samutpannaM liNgamAtraM kzetrajYADizWitaM hi tat // LiP_1,70.10 //
DarmAdIni ca rUpARi lokatattvArTahetavaH /
mahAn sfzwiM vikurute codyamAnaH sisfkzayA // LiP_1,70.11 //
mano mahAnmatirbrahma pUrbudDiH KyAtirISvaraH /
prajYA citiH smftiH saMvid viSveSaSceti sa smftaH // LiP_1,70.12 //
manute sarvaBUtAnAM yasmAccezwA PalaM tataH /
sOkzmyAttena viBaktaM tu yena tanmana ucyate // LiP_1,70.13 //
tattvAnAm agrajo yasmAn mahAMS ca parimARataH /
viSezeByo guReByo 'pi mahAniti tataH smftaH // LiP_1,70.14 //
biBarti mAnaM manute viBAgaM manyate 'pi ca /
puruzo BogasaMbanDAt tena cAsO matiH smftaH // LiP_1,70.15 //
bfhattvAd bfMhaRatvAcca BAvAnAM sakalASrayAt /
yasmAdDArayate BAvAn brahma tena nirucyate // LiP_1,70.16 //
yaH pUrayati yasmAcca kftsnAndevAnanugrahEH /
nayate tattvaBAvaM ca tena pUriti cocyate // LiP_1,70.17 //
buDyate puruzaScAtra sarvAn BAvAn hitaM taTA /
yasmAdboDayate cEva budDistena nirucyate // LiP_1,70.18 //
KyAtiH pratyupaBogaS ca yasmAtsaMvartate tataH /
Bogasya jYAnanizWatvAt tena KyAtiriti smftaH // LiP_1,70.19 //
KyAyate tadguREr vApi jYAnAdiBir anekaSaH /
tasmAcca mahataH saMjYA KyAtirityaBiDIyate // LiP_1,70.20 //
sAkzAtsarvaM vijAnAti mahAtmA tena ceSvaraH /
yasmAjjYAnAnugaScEva prajYA tena sa ucyate // LiP_1,70.21 //
jYAnAdIni ca rUpARi bahukarmaPalAni ca /
cinoti yasmAdBogArTaM tenAsO citirucyate // LiP_1,70.22 //
vartamAnavyatItAni taTEvAnAgatAnyapi /
smarate sarvakAryARi tenAsO smftirucyate // LiP_1,70.23 //
kftsnaM ca vindate jYAnaM yasmAnmAhAtmyamuttamam /
tasmAd vinder videScEva saMvidityaBiDIyate // LiP_1,70.24 //
vidyate 'pi ca sarvatra tasminsarvaM ca vindati /
tasmAtsaMviditi prokto mahadBir munisattamAH // LiP_1,70.25 //
jAnAter jYAnam ityAhur BagavAn jYAnasaMniDiH /
banDanAdiparIBAvAd ISvaraH procyate buDEH // LiP_1,70.26 //
paryAyavAcakEH SabdEs tattvam Adyam anuttamam /
vyAKyAtaM tattvaBAvajYEr devasadBAvacetakEH // LiP_1,70.27 //
mahAnsfzwiM vikurute codyamAnaH sisfkzayA /
saMkalpo 'DyavasAyaS ca tasya vfttidvayaM smftam // LiP_1,70.28 //
triguRAd rajasodriktAd ahaNkArastato 'Bavat /
mahatA ca vftaH sargo BUtAdir bAhyatastu saH // LiP_1,70.29 //
tasmAdeva tamodriktAd ahaNkArAdajAyata /
BUtatanmAtrasargastu BUtAdistAmasastu saH // LiP_1,70.30 //
<creation of mahABUtas>
BUtAdistu vikurvARaH SabdamAtraM sasarja ha /
AkASaM suziraM tasmAd utpannaM SabdalakzaRam // LiP_1,70.31 //
AkASaM SabdamAtraM tu sparSamAtraM samAvfRot /
vAyuScApi vikurvARo rUpamAtraM sasarja ha // LiP_1,70.32 //
jyotirutpadyate vAyos tadrUpaguRam ucyate /
sparSamAtrastu vE vAyU rUpamAtraM samAvfRot // LiP_1,70.33 //
jyotiScApi vikurvARaM rasamAtraM sasarja ha /
samBavanti tato hyApas tA vE sarvarasAtmikAH // LiP_1,70.34 //
rasamAtrAstu tA hyApo rUpamAtro 'gnir AvfRot /
ApaScApi vikurvatyo ganDamAtraM sasarjire // LiP_1,70.35 //
saMGAto jAyate tasmAt tasya ganDo guRo mataH /
tasmiMstasmiMS ca tanmAtraM tena tanmAtratA smftA // LiP_1,70.36 //
aviSezavAcakatvAd aviSezAs tatas tu te /
praSAntaGoramUQatvAd aviSezAstataH punaH // LiP_1,70.37 //
BUtatanmAtrasargo 'yaM vijYeyastu parasparam /
vEkArikAdahaNkArAt sattvodriktAttu sAttvikAt // LiP_1,70.38 //
vEkArikaH sa sargastu yugapat sampravartate /
<indriyas>
budDIndriyARi paYcEva paYca karmendriyARi ca // LiP_1,70.39 //
sADakAnIndriyARi syur devA vEkArikA daSa /
ekAdaSaM manastatra svaguRenoBayAtmakam // LiP_1,70.40 //
SrotraM tvak cakzuzI jihvA nAsikA cEva paYcamI /
SabdAdInAmavAptyarTaM budDiyuktAni tAni vE // LiP_1,70.41 //
pAdO pAyurupasTaS ca hastO vAgdaSamI Bavet /
gatirvisargo hyAnandaH SilpaM vAkyaM ca karma tat // LiP_1,70.42 //
AkASaM SabdamAtraM ca sparSamAtraM samAviSat /
dviguRastu tato vAyuH SabdasparSAtmako 'Bavat // LiP_1,70.43 //
rUpaM taTEva viSataH SabdasparSaguRAvuBO /
triguRastu tatastvagniH saSabdasparSarUpavAn // LiP_1,70.44 //
saSabdasparSarUpaM ca rasamAtraM samAviSat /
tasmAccaturguRA Apo vijYeyAstu rasAtmikAH // LiP_1,70.45 //
SabdasparSaM ca rUpaM ca raso vE ganDamAviSat /
saMgatA ganDamAtreRa AviSanto mahImimAm // LiP_1,70.46 //
tasmAtpaYcaguRA BUmiH sTUlA BUtezu Sasyate /
SAntA GorAS ca mUQAS ca viSezAstena te smftAH // LiP_1,70.47 //
parasparAnupraveSAd DArayanti parasparam /
BUmerantastvidaM sarvaM lokAlokAcalAvftam // LiP_1,70.48 //
viSezAScendriyagrAhyA niyatatvAcca te smftAH /
guRaM pUrvasya sargasya prApnuvantyuttarottarAH // LiP_1,70.49 //
tezAM yAvacca tad yacca yacca tAvadguRaM smftam /
upalaByApsu vE ganDaM kecid brUyur apAM guRam // LiP_1,70.50 //
pfTivyAmeva taM vidyAd apAM vAyoS ca saMSrayAt /
ete sapta mahAtmAno hy anyonyasya samASrayAt // LiP_1,70.51 //
puruzADizWitatvAcca avyaktAnugraheRa ca /
<aRqa>
mahAdayo viSezAntA hy aRqamutpAdayanti te // LiP_1,70.52 //
ekakAlasamutpannaM jalabudbudavacca tat /
viSezeByo 'Rqam aBavan mahat tad udakeSayam // LiP_1,70.53 //
adBir daSaguRABistu bAhyato 'RqaM samAvftam /
Apo daSaguRenEtAs tejasA bAhyato vftAH // LiP_1,70.54 //
tejo daSaguRenEva vAyunA bAhyato vftam /
vAyurdaSaguRenEva bAhyato naBasA vftaH // LiP_1,70.55 //
AkASenAvfto vAyuH KaM tu BUtAdinAvftam /
BUtAdirmahatA cApi avyaktenAvfto mahAn // LiP_1,70.56 //
SarvaScARqakapAlasTo BavaScAMBasi suvratAH /
rudro 'gnimaDye BagavAn ugro vAyO punaH smftaH // LiP_1,70.57 //
BImaScAvanimaDyasTo hy ahaNkAre maheSvaraH /
budDO ca BagavAnISaH sarvataH parameSvaraH // LiP_1,70.58 //
etErAvaraREraRqaM saptaBiH prAkftEr vftam /
etA Avftya cAnyonyam azwO prakftayaH sTitAH // LiP_1,70.59 //
prasargakAle sTitvA tu grasantyetAH parasparam /
evaM parasparotpannA DArayanti parasparam // LiP_1,70.60 //
<first puruza>
ADArADeyaBAvena vikArAste vikArizu /
maheSvaraH paro 'vyaktAd aRqam avyaktasaMBavam // LiP_1,70.61 //
aRqAjjajYe sa eveSaH puruzo 'rkasamapraBaH /
tasminkAryasya karaRaM saMsidDaM svecCayEva tu // LiP_1,70.62 //
sa vE SarIrI praTamaH sa vE puruza ucyate /
tasya vAmANgajo vizRuH sarvadevanamaskftaH // LiP_1,70.63 //
lakzmyA devyA hyaBUddeva icCayA paramezWinaH /
dakziRANgaBavo brahmA sarasvatyA jagadguruH // LiP_1,70.64 //
tasminnaRqe ime lokA antarviSvamidaM jagat /
candrAdityO sanakzatrO sagrahO saha vAyunA // LiP_1,70.65 //
lokAlokadvayaM kiMcid aRqe hyasminsamarpitam /
<human <-> divine time>
yattu sfzwO prasaMKyAtaM mayA kAlAntaraM dvijAH // LiP_1,70.66 //
etatkAlAntaraM jYeyam aharvE pArameSvaram /
rAtriScEtAvatI jYeyA parameSasya kftsnaSaH // LiP_1,70.67 //
ahastasya tu yA sfzwiH rAtriS ca pralayaH smftaH /
nAhastu vidyate tasya na rAtririti DArayet // LiP_1,70.68 //
upacArastu kriyate lokAnAM hitakAmyayA /
indriyARIndriyArTAS ca mahABUtAni paYca ca // LiP_1,70.69 //
tasmAt sarvARi BUtAni budDiS ca saha dEvatEH /
ahastizWanti sarvARi parameSasya DImataH // LiP_1,70.70 //
aharante pralIyante rAtryante viSvasaMBavaH /
svAtmanyavasTite vyakte vikAre pratisaMhfte // LiP_1,70.71 //
<prakfti and puruza>
sADarmyeRAvatizWete praDAnapuruzAvuBO /
tamaHsattvarajopetO samatvena vyavasTitO // LiP_1,70.72 //
anupfktAvaBUtAM tAv otaprotO parasparam /
guRasAmye layo jYeyo vEzamye sfzwirucyate // LiP_1,70.73 //
tile yaTA BavettElaM GftaM payasi vA sTitam /
taTA tamasi sattve ca rajasyanusftaM jagat // LiP_1,70.74 //
upAsya rajanIM kftsnAM parAM mAheSvarIM taTA /
arhamuKe pravfttaS ca paraH prakftisaMBavaH // LiP_1,70.75 //
kzoBayAmAsa yogena pareRa parameSvaraH /
praDAnaM puruzaM cEva praviSya sa maheSvaraH // LiP_1,70.76 //
<trimUrti>
maheSvarAttrayo devA jajYire jagadISvarAt /
SASvatAH paramA guhyaH sarvAtmAnaH SarIriRaH // LiP_1,70.77 //
eta eva trayo devA eta eva trayo guRAH /
eta eva trayo lokA eta eva trayo 'gnayaH // LiP_1,70.78 //
parasparASritA hyete parasparamanuvratAH /
paraspareRa vartante DArayanti parasparam // LiP_1,70.79 //
anyonyamiTunA hyete anyonyamupajIvinaH /
kzaRaM viyogo na hyezAM na tyajanti parasparam // LiP_1,70.80 //
ISvarastu paro devo vizRuS ca mahataH paraH /
brahmA ca rajasA yuktaH sargAdO hi pravartate // LiP_1,70.81 //
paraH sa puruzo jYeyaH prakftiH sA parA smftA // LiP_1,70.82 //
aDizWitA sA hi maheSvareRa pravartate codyamane samantAt /
anupravfttastu mahAMstadenAM cirasTiratvAd vizayaM SriyaH svayam // LiP_1,70.83 //
praDAnaguRavEzamyAt sargakAlaH pravartate /
ISvarADizWitAtpUrvaM tasmAtsadasadAtmakAt // LiP_1,70.84 //
saMsidDaH kAryakaraRe rudraScAgre hyavartata /
tejasApratimo DImAn avyaktaH samprakASakaH // LiP_1,70.85 //
sa vE SarIrI praTamaH sa vE puruza ucyate /
brahmA ca BagavAMstasmAc caturvaktraH prajApatiH // LiP_1,70.86 //
saMsidDaH kAryakAraRe taTA vE samavartata /
eka eva mahAdevas triDEvaM sa vyavasTitaH // LiP_1,70.87 //
apratIpena jYAnena ESvaryeRa samanvitaH /
DarmeRa cApratIpena vErAgyeRa ca te 'nvitAH // LiP_1,70.88 //
avyaktAjjAyate tezAM manasA yadyadIhitam /
vaSIkftatvAttrEguRyaM sApekzatvAtsvaBAvataH // LiP_1,70.89 //
caturmuKastu brahmatve kAlatve cAntakaH smftaH /
sahasramUrDA puruzas tisro 'vasTAH svayaMBuvaH // LiP_1,70.90 //
brahmatve sfjate lokAn kAlatve saMkzipatyapi /
puruzatve hyudAsInas tisro 'vasTAH prajApateH // LiP_1,70.91 //
brahmA kamalagarBABo rudraH kAlAgnisanniBaH /
puruzaH puRqarIkAkzo rUpaM tatparamAtmanaH // LiP_1,70.92 //
ekaDA sa dviDA cEva triDA ca bahuDA punaH /
maheSvaraH SarIrARi karoti vikaroti ca // LiP_1,70.93 //
nAnAkftikriyArUpa- nAmavanti svalIlayA /
maheSvaraH SarIrARi karoti vikaroti ca // LiP_1,70.94 //
triDA yadvartate loke tasmAttriguRa ucyate /
caturDA praviBaktatvAc caturvyUhaH prakIrtitaH // LiP_1,70.95 //
yadApnoti yadAdatte yaccAtti vizayAnayam /
yaccAsya satataM BAvas tasmAdAtmA nirucyate // LiP_1,70.96 //
fziH sarvagatatvAcca SarIrI so 'sya yatpraBuH /
svAmitvamasya yatsarvaM vizRuH sarvapraveSanAt // LiP_1,70.97 //
BagavAn BagavadBAvAn nirmalatvAcCivaH smftaH /
paramaH samprakfzwatvAd avanAd omiti smftaH // LiP_1,70.98 //
sarvajYaH sarvavijYAnAt sarvaH sarvamayo yataH /
triDA viBajya cAtmAnaM trElokyaM sampravartate // LiP_1,70.99 //
sfjate grasate cEva rakzate ca triBiH svayam /
AditvAd Adidevo 'sAv ajAtatvAd ajaH smftaH // LiP_1,70.100 //
pAti yasmAtprajAH sarvAH prajApatir iti smftaH /
devezu ca mahAndevo mahAdevastataH smftaH // LiP_1,70.101 //
sarvagatvAcca devAnAm avaSyatvAcca ISvaraH /
bfhattvAcca smfto brahmA BUtatvAdBUta ucyate // LiP_1,70.102 //
kzetrajYaH kzetravijYAnAd ekatvAtkevalaH smftaH /
yasmAtpuryAM sa Sete ca tasmAtpUruza ucyate // LiP_1,70.103 //
anAditvAcca pUrvatvAt svayaMBUriti saMsmftaH /
yAjyatvAducyate yajYaH kavir vikrAntadarSanAt // LiP_1,70.104 //
kramaRaH kramaRIyatvAt pAlakaScApi pAlanAt /
AdityasaMjYaH kapilo hy agrajo 'gniriti smftaH // LiP_1,70.105 //
hiraRyamasya garBo 'BUd DiraRyasyApi garBajaH /
tasmAdDiraRyagarBatvaM purARe 'sminnirucyate // LiP_1,70.106 //
svayaMBuvo 'pi vfttasya kAlo viSvAtmanastu yaH /
na SakyaH parisaMKyAtum api varzaSatErapi // LiP_1,70.107 //
kAlasaMKyAvivfttasya parArDo brahmaRaH smftaH /
tAvacCezo 'sya kAlo 'nyas tasyAnte pratisfjyate // LiP_1,70.108 //
kowikowisahasrARi aharBUtAni yAni vE /
<vArAhakalpa>
samatItAni kalpAnAM tAvacCezAH pare tu ye /
yastvayaM vartate kalpo vArAhastaM niboData // LiP_1,70.109 //
praTamaH sAMpratastezAM kalpo 'yaM vartate dvijAH /
yasminsvAyaMBuvAdyAstu manavaste caturdaSa // LiP_1,70.110 //
atItA vartamAnAS ca BavizyA ye ca vE punaH /
tEriyaM pfTivI sarvA saptadvIpA saparvatA // LiP_1,70.111 //
pUrRaM yugasahasraM vE paripAlyA maheSvarEH /
prajABistapasA cEva tezAM SfRuta vistaram // LiP_1,70.112 //
manvantareRa cEkena sarvARyevAntarARi ca /
kaTitAni Bavizyanti kalpaH kalpena cEva hi // LiP_1,70.113 //
atItAni ca kalpAni sodarkARi sahAnvayEH /
anAgatezu tadvacca tarkaH kAryo vijAnatA // LiP_1,70.114 //
<SMndflut>
Apo hyagre samaBavan nazwe ca pfTivItale /
SAntatArEkanIre 'smin na prAjYAyata kiMcana // LiP_1,70.115 //
ekArRave tadA tasmin nazwe sTAvarajaNgame /
tadA Bavati vE brahmA sahasrAkzaH sahasrapAt // LiP_1,70.116 //
sahasraSIrzA puruzo rukmavarRas tvatIndriyaH /
brahmA nArAyaRAKyastu suzvApa salile tadA // LiP_1,70.117 //
sattvodrekAtprabudDastu SUnyaM lokamudEkzata /
imaM codAharantyatra SlokaM nArAyaRaM prati // LiP_1,70.118 //
Apo nArAS ca sUnava ityapAM nAma SuSrumaH /
ApUrya tABir ayanaM kftavAnAtmano yataH // LiP_1,70.119 //
apsu Sete yatastasmAt tato nArAyaRaH smftaH /
caturyugasahasrasya nESaM kAlam upAsyataH // LiP_1,70.120 //
Sarvaryante prakurute brahmatvaM sargakAraRAt /
brahmA tu salile tasmin vAyurBUtvA samAcarat // LiP_1,70.121 //
niSAyAmiva KadyotaH prAvfwkAle tatastu saH /
<EarT rised from Te water>
tatas tu salile tasmin vijYAyAntargatAM mahIm // LiP_1,70.122 //
anumAnAd asaMmUQo BUmerudDaraRaM punaH /
akarotsa tanUmanyAM kalpAdizu yaTApurA // LiP_1,70.123 //
tato mahAtmA BagavAn divyarUpam acintayat /
salilenAplutAM BUmiM dfzwvA sa tu samantataH // LiP_1,70.124 //
kiMnu rUpamahaM kftvA udDareyaM mahImimAm /
jalakrIqAnusadfSaM vArAhaM rUpamAviSat // LiP_1,70.125 //
aDfzyaM sarvaBUtAnAM vANmayaM brahmasaMjYitam /
pfTivyudDaraRArTAya praviveSa rasAtalam // LiP_1,70.126 //
adBiH saMCAditAM BUmiM sa tAmASu prajApatiH /
upagamyojjahArEnAm ApaScApi samAviSat // LiP_1,70.127 //
sAmudrA vE samudrezu nAdeyAS ca nadIzu ca /
rasAtalatale magnAM rasAtalapuwe gatAm // LiP_1,70.128 //
praBurlokahitArTAya daMzwrayAByujjahAra gAm /
tataH svasTAnamAnIya pfTivIM pfTivIDaraH // LiP_1,70.129 //
mumoca pUrvavad asO DArayitvA DarADaraH /
tasyopari jalOGasya mahatI nOriva sTitA // LiP_1,70.130 //
tatsamA hyurudehatvAn na mahI yAti saMplavam /
tata utkzipya tAM devo jagataH sTApanecCayA // LiP_1,70.131 //
pfTivyAH praviBAgAya manaScakre 'mbujekzaRaH /
pfTivIM ca samAM kftvA pfTivyAM so 'cinod girIn // LiP_1,70.132 //
prAksarge dahyamAne tu tadA saMvartakAgninA /
tenAgninA viSIrRAste parvatA BUrivistarAH // LiP_1,70.133 //
SEtyAdekArRave tasmin vAyunA tena saMhatAH /
niziktA yatra yatrAsaMs tatra tatrAcalABavan // LiP_1,70.134 //
tadAcalatvAd acalAH parvaBiH parvatAH smftAH /
girayo hi nigIrRatvAc CayAnatvAcCiloccayAH // LiP_1,70.135 //
tatastezu vikIrRezu kowiSo hi girizvaTa /
viSvakarmA viBajate kalpAdizu punaH punaH // LiP_1,70.136 //
sasamudrAmimAM pfTvIM saptadvIpAM saparvatAm /
BUrAdyAMS caturo lokAn punaH so 'Ta vyakalpayat // LiP_1,70.137 //
<BrahmA creates animals etc.>
lokAn prakalpayitvATa prajAsargaM sasarja ha /
brahmA svayaMBUrBagavAn sisfkzurviviDAH prajAH // LiP_1,70.138 //
sasarja sfzwiM tadrUpAM kalpAdizu yaTApurA /
tasyABiDyAyataH sargaM taTA vE budDipUrvakam // LiP_1,70.139 //
budDyAS ca samakAle vE prAdurBUtas tamomayaH /
tamomoho mahAmohas tAmisraScAnDasaMjYitaH // LiP_1,70.140 //
avidyA paYcaparvEzA prAdurBUtA mahAtmanaH /
paYcaDAvasTitaH sargo DyAyataH so 'BimAninaH // LiP_1,70.141 //
saMvftastamasA cEva bIjANkuravadAvftaH /
bahirantaScAprakASas tabDo niHsaMjYa eva ca // LiP_1,70.142 //
yasmAttezAM vftA budDir duHKAni karaRAni ca /
tasmAtte saMvftAtmAno nagA muKyAH prakIrtitAH // LiP_1,70.143 //
muKyasargaM taTABUtaM dfzwvA brahmA hyasADakam /
aprasannamanAH so 'Ta tato 'nyaM so hyamanyata // LiP_1,70.144 //
tasyABiDyAyataScEva tiryaksrotA hyavartata /
tasmAt tiryakpravfttaH sa tiryaksrotAs tataH smftaH // LiP_1,70.145 //
paSvAdayaste viKyAtA utpaTagrAhiRo dvijAH /
tasyABiDyAyato 'nyaM vE sAttvikaH samavartata // LiP_1,70.146 //
UrDvasrotAstftIyastu sa vE corDvaM vyavasTitaH /
yasmAtpravartate corDvam UrDvasrotAstataH smftaH // LiP_1,70.147 //
te suKaprItibahulA bahirantaS ca saMvftAH /
prakASA bahirantaS ca UrDvasrotoBavAH smftAH // LiP_1,70.148 //
te sattvasya ca yogena sfzwAH sattvodBavAH smftAH /
UrDvasrotAstftIyo vE devasargastu sa smftaH // LiP_1,70.149 //
prakASAd bahirantaS ca UrDvasrotodBavAH smftAH /
te UrDvasrotaso jYeyAs tuzwAtmAno buDEH smftAH // LiP_1,70.150 //
UrDvasrotaHsu sfzwezu devezu varadaH praBuH /
prItimAnaBavadbrahmA tato 'nyaM so 'Byamanyata // LiP_1,70.151 //
sasarja sargamanyaM hi sADakaM praBurISvaraH /
tato 'BiDyAyatastasya satyABiDyAyinastadA // LiP_1,70.152 //
prAdurAsIttadA vyaktAd arvAksrotAstu sADakaH /
yasmAd arvANnyavartanta tato 'rvAksrotasas tu te // LiP_1,70.153 //
te ca prakASabahulAs tamaHpfktA rajo 'DikAH /
tasmAtte duHKabahulA BUyoBUyaS ca kAriRaH // LiP_1,70.154 //
saMvftA bahirantaS ca manuzyAH sADakAS ca te // LiP_1,70.155 //
lakzaREstArakAdyEste hy azwaDA tu vyavasTitAH // LiP_1,70.156 //
sidDAtmAno manuzyAste ganDarvasahaDarmiRaH /
ityeza tEjasaH sargo hy arvAksrotaHprakIrtitaH // LiP_1,70.157 //
paYcamo 'nugrahaH sargaS caturDA tu vyavasTitaH /
viparyayeRa SaktyA ca sidDyA tuzwyA taTEva ca // LiP_1,70.158 //
sTAvarezu viparyAsas tiryagyonizu SaktitaH /
sidDAtmAno manuzyAstu fzidevezu kftsnaSaH // LiP_1,70.159 //
ityeza prAkftaH sargo vEkfto navamaH smftaH /
BUtAdikAnAM BUtAnAM zazWaH sargaH sa ucyate // LiP_1,70.160 //
nivfttaM vartamAnaM ca tezAM jAnanti vE punaH /
BUtAdikAnAM BUtAnAM saptamaH sarga eva ca // LiP_1,70.161 //
te parigrAhiRaH sarve saMviBAgaratAH punaH /
svAdanAS cApyaSIlAS ca jYeyA BUtAdikAS ca te // LiP_1,70.162 //
viparyayeRa BUtAdir aSaktyA ca vyavasTitaH /
praTamo mahataH sargo vijYeyo brahmaRaH smftaH // LiP_1,70.163 //
tanmAtrARAM dvitIyastu BUtasargaH sa ucyate /
vEkArikastftIyastu sarga EndriyakaH smftaH // LiP_1,70.164 //
ityeza prAkftaH sargaH samBUto budDipUrvakaH /
muKyasargaScaturTaS ca muKyA vE sTAvarAH smftAH // LiP_1,70.165 //
tato 'rvAksrotasAM sargaH saptamaH sa tu mAnuzaH /
azwamo 'nugrahaH sargaH sAttvikastAmasaS ca saH // LiP_1,70.166 //
paYcEte vEkftAH sargAH prAkftAstu trayaH smftAH /
prAkfto vEkftaScEva kOmAro navamaH smftaH // LiP_1,70.167 //
abudDipUrvakAH sargAH prAkftAstu trayaH smftAH /
budDipUrvaM pravartante zaw punarbrahmaRastu te // LiP_1,70.168 //
vistarAnugrahaH sargaH kIrtyamAno niboData /
caturDAvasTitaH so 'Ta sarvaBUtezu kftsnaSaH // LiP_1,70.169 //
ityete prAkftAScEva vEkftAS ca nava smftAH /
parasparAnuraktAS ca kAraRES ca buDEH smftAH // LiP_1,70.170 //
<BrahmA's sons>
agre sasarja vE brahmA mAnasAnAtmanaH samAn /
fBuH sanatkumAraS ca dvAvetAvUrDvaretasO // LiP_1,70.171 //
pUrvotpannO purA teByaH sarvezAmapi pUrvajO /
vyatIte tvazwame kalpe purARO lokasAkziRO // LiP_1,70.172 //
tO vArAhe tu BUrloke tejaH saMkzipya DizWitO /
tAvuBO mokzakarmARAv AropyAtmAnamAtmani // LiP_1,70.173 //
prajAM DarmaM ca kAmaM ca tyaktvA vErAgyamAsTitO /
yaTotpannastaTEveha kumAraH sa ihocyate // LiP_1,70.174 //
tasmAt sanatkumAreti nAmAsyeha prakIrtitam /
sanandaM sanakaM cEva vidvAMsaM ca sanAtanam // LiP_1,70.175 //
vijYAnena nivfttAste vyavartanta mahOjasaH /
saMbudDAScEva nAnAtve apravfttAS ca yoginaH // LiP_1,70.176 //
asfzwvEva prajAsargaM pratisargaM gatAH punaH /
tatastezu vyatItezu tato 'nyAn sADakAn sutAn // LiP_1,70.177 //
mAnasAnasfjadbrahmA punaH sTAnABimAninaH /
A BUtasamplavAvasTA yEriyaM viDftA mahI // LiP_1,70.178 //
Apo 'gniM pfTivIM vAyum antarikzaM divaM taTA /
samudrAMS ca nadIScEva taTA SElavanaspatIn // LiP_1,70.179 //
ozaDInAM taTAtmAno vallInAM vfkzavIruDAm /
latAH kAzWAH kalAScEva muhUrtAH saMDirAtryahAn // LiP_1,70.180 //
arDamAsAMS ca mAsAMS ca ayanAbdayugAni ca /
sTAnABimAninaH sarve sTAnAKyAScEva te smftAH // LiP_1,70.181 //
<Brahma's eleven sons>
devAnfzIMS ca mahato gadatastAn niboData /
marIciBfgvaNgirasaM pulastyaM pulahaM kratum // LiP_1,70.182 //
dakzamatriM vasizWaM ca so 'sfjanmAnasAn nava /
nava brahmARa ityete purARe niScayaM gatAH // LiP_1,70.183 //
tezAM brahmAtmakAnAM vE sarvezAM brahmavAdinAm /
sTAnAni kalpayAmAsa pUrvavatpadmasaMBavaH // LiP_1,70.184 //
tato 'sfjacca saMkalpaM DarmaM cEva suKAvaham /
so 'sfjad vyavasAyAttu DarmaM devo maheSvaraH // LiP_1,70.185 //
saMkalpaM cEva saMkalpAt sarvalokapitAmahaH /
mAnasaS ca rucirnAma vijajYe brahmaRaH praBoH // LiP_1,70.186 //
prARAdbrahmAsfjaddakzaM cakzurByAM ca marIcinam /
Bfgustu hfdayAjjajYe fziH salilajanmanaH // LiP_1,70.187 //
Siraso 'NgirasaScEva SrotrAdatriM taTAsfjat /
pulastyaM ca taTodAnAd vyAnAcca pulahaM punaH // LiP_1,70.188 //
samAnajo vasizWaS ca apAnAnnirmame kratum /
ityete brahmaRaH putrA divyA ekAdaSA smftAH // LiP_1,70.189 //
DarmAdayaH praTamajAH sarve te brahmaRaH sutAH /
BfgvAdayastu te sfzwA navEte brahmavAdinaH // LiP_1,70.190 //
gfhameDinaH purARAs te Darmas tEH sampravartitaH /
tezAM dvAdaSa te vaMSA divyA devaguRAnvitAH // LiP_1,70.191 //
kriyAvantaH prajAvanto maharziBir alaMkftAH /
<ṚBu, SanatkumAra>
fBuH sanatkumAraS ca dvAvetAvUrDvaretasO // LiP_1,70.192 //
pUrvotpannO paraM teByaH sarvezAmapi pUrvajO /
vyatIte tvazwame kalpe purARO lokasAkziRO // LiP_1,70.193 //
virAjetAmuBO loke tejaH saMkzipya DizWitO /
tAvuBO yogakarmARAv AropyAtmAnam Atmani // LiP_1,70.194 //
prajAM DarmaM ca kAmaM ca tyaktvA vErAgyamAsTitO /
yaTotpannaH sa eveha kumAraH sa ihocyate // LiP_1,70.195 //
tasmAtsanatkumAreti nAmAsyeha pratizWitam /
tato 'BiDyAyatastasya jajYire mAnasAH prajAH // LiP_1,70.196 //
tacCarIrasamutpannEH kAryEstEH kAraREH saha /
kzetrajYAH samavartanta gAtreByastasya DImataH // LiP_1,70.197 //
tato devAsurapitFn mAnuzAMS ca catuzwayam /
sisfkzur amBAMsyetAni svam AtmAnam ayUyujat // LiP_1,70.198 //
tatastu yuYjatastasya tamomAtrasamudBavam /
samaBiDyAyataH sargaM prayatnena prajApateH // LiP_1,70.199 //
tato 'sya jaGanAtpUrvam asurA jajYire sutAH /
<asura:: nirukti>
asuH prARaH smfto viprAs tajjanmAnas tato 'surAH // LiP_1,70.200 //
yayA sfzwAsurAH sarve tAM tanuM sa vyapohata /
<origin of time units (niGt etc.; => 218)>
sApavidDA tanus tena sadyo rAtrir ajAyata // LiP_1,70.201 //
sA tamobahulA yasmAt tato rAtrirniyAmikA /
AvftAstamasA rAtrO prajAstasmAtsvapantyuta // LiP_1,70.202 //
sfzwvAsurAMstataH so vE tanumanyAmagfhRata /
avyaktAM sattvabahulAM tatastAM so 'ByapUjayat // LiP_1,70.203 //
tatastAM yuYjatas tasya priyam AsIt prajApateH /
<deva:: nirukti>
tato muKAtsamutpannA dIvyatastasya devatAH // LiP_1,70.204 //
yato 'sya dIvyato jAtAs tena devAH prakIrtitAH /
DAturdiviti yaH proktaH krIqAyAM sa viBAvyate // LiP_1,70.205 //
yasmAttasya tu dIvyanto jajYire tena devatAH /
devAnsfzwvATa deveSas tanumanyAmapadyata // LiP_1,70.206 //
utsfzwA sA tanustena sadyo 'haH samajAyata /
tasmAdaho DarmayuktaM devatAH samupAsate // LiP_1,70.207 //
sattvamAtrAtmikAmeva tato 'nyAM so 'Byamanyata /
pitfvanmanyamAnasya putrAMstAnDyAyataH praBoH // LiP_1,70.208 //
pitaro hyupapakzAByAM rAtryahRor antare 'Bavan /
tasmAtte pitaro devAH pitftvaM tena tezu tat // LiP_1,70.209 //
yayA sfzwAstu pitaras tanuM tAM sa vyapohata /
sApavidDA tanustena sadyaH saMDyA vyajAyata // LiP_1,70.210 //
yasmAdahardevatAnAM rAtriryA sAsurI smftA /
tayormaDye tu pEtrI yA tanuH sA tu garIyasI // LiP_1,70.211 //
tasmAddevA surAH sarve fzayo mAnavAs taTA /
upAsante mudAyuktA rAtryahRor maDyamAM tanum // LiP_1,70.212 //
tato hyanyAM punarbrahmA tanuM vE samagfhRata /
rajomAtrAtmikAyAM tu manasA so 'sfjatpraBuH // LiP_1,70.213 //
rajaHpriyAMstataH so 'Ta mAnasAnasfjatsutAn /
manasvinastatastasya mAnavA jajYire sutAH // LiP_1,70.214 //
sfzwvA punaH prajAScApi svAM tanuM tAm apohata /
sApavidDA tanustena jyotsnA sadyastvajAyata // LiP_1,70.215 //
yasmAdBavanti saMhfzwA jyotsnAyA udBave prajAH /
ityetAstanavastena hy apavidDA mahAtmanA // LiP_1,70.216 //
sadyo rAtryahanI cEva saMDyA jyotsnA ca jajYire /
jyotsnA saMDyA ahaScEva sattvamAtrAtmakaM trayam // LiP_1,70.217 //
tamomAtrAtmikA rAtriH sA vE tasmAnniSAtmikA /
tasmAddevA divAtanvA tuzwyA sfzwA muKAttu vE // LiP_1,70.218 //
yasmAttezAM divA janma balinastena vE divA /
tanvA yayAsurAn rAtrO jaGanAdasfjatpraBuH // LiP_1,70.219 //
prAReByo niSijanmAno balino niSi tena te /
etAnyeva BavizyARAM devAnAmasurEH saha // LiP_1,70.220 //
pitFRAM mAnavAnAM ca atItAnAgatezu vE /
manvantarezu sarvezu nimittAni Bavanti hi // LiP_1,70.221 //
jyotsnA rAtryahanI saMDyA catvAryaMBAMsi tAni vE /
BAnti yasmAt tato 'MBAMsi Sabdo 'yaM sumanIziBiH // LiP_1,70.222 //
BAtirdIptO nigaditaH punaScATa prajApatiH /
so 'mBAMsyetAni sfzwvA tu devamAnuzadAnavAn // LiP_1,70.223 //
pitFMScEva sfjattanvA AtmanA viviDAnpunaH /
<origin of RAkzasas>
tAmutsfjya tanuM jyotsnAM tato 'nyAM prApya sa praBuH // LiP_1,70.224 //
mUrtiM tamorajaHprAyAM punarevAByapUjayat /
anDakAre kzuDAvizwAMs tato 'nyAn so 'sfjat praBuH // LiP_1,70.225 //
tena sfzwAH kzuDAtmAno aMBAMsyAdAtum udyatAH /
amBAMsyetAni rakzAma uktavantastu tezu ye // LiP_1,70.226 //
rAkzasA nAma te yasmAt kzuDAvizwA niSAcarAH /
ye 'bruvan yakzamo 'mBAMsi tezAM hfzwAH parasparam // LiP_1,70.227 //
tena te karmaRA yakzA guhyakA gUQakarmaRA /
rakzeti pAlane cApi DAtureza viBAzyate // LiP_1,70.228 //
evaM ca yakzatir DAtur BakzaRe sa nirucyate /
<origin/nirukti of snakes>
taM dfzwvA hyapriyeRAsya keSAH SIrRAstu DImataH // LiP_1,70.229 //
te SIrRAScotTitA hyUrDvaM te cEvAruruDuH praBum /
hInAstacCiraso vAlA yasmAccEvAvasarpiRaH // LiP_1,70.230 //
vyAlAtmAnaH smftA vAlA hInatvAdahayaH smftAH /
patatvAtpannagAScEva sarpAScEvAvasarpaRAt // LiP_1,70.231 //
tasya kroDodBavo yo 'sO agnigarBaH sudAruRaH /
sa tu sarpAn sahotpannAn AviveSa vizAtmakaH // LiP_1,70.232 //
sarpAnsfzwvA tataH krudDaH kroDAtmAno vinirmame /
varRena kapiSenogrAs te BUtAH piSitASanAH // LiP_1,70.233 //
BUtatvAtte smftA BUtAH piSAcAH piSitASanAt /
<origin/nirukti of GanDarvas>
prasannaM gAyatastasya ganDarvA jajYire yadA // LiP_1,70.234 //
DayatItyeza vE DAtuH pAnatve paripaWyate /
Dayanto jajYire vAcaM ganDarvAstena te smftAH // LiP_1,70.235 //
azwasvetAsu sfzwAsu devayonizu sa praBuH /
<creation of animals>
tataH svacCandato 'nyAni vayAMsi vayasAsfjat // LiP_1,70.236 //
svacCandataH svacCandAMsi vayasA ca vayAMsi ca /
paSUnsfzwvA sa deveSo 'sfjatpakzigaRAnapi // LiP_1,70.237 //
muKato 'jAH sasarjATa vakzasaS cAvayo 'sfjat /
gAScEvATodarAdbrahmA pArSvAByAM ca vinirmame // LiP_1,70.238 //
padByAM cASvAn samAtaNgAn rAsaBAn AvayAn mfgAn /
uzwrAnaSvatarAMScEva taTAnyAScEva jAtayaH // LiP_1,70.239 //
ozaDyaH PalamUlinyo romaByastasya jajYire /
evaM paSvozaDIH sfzwvA yUyujat so 'Dvare praBuH // LiP_1,70.240 //
gOrajaH pUruzo mezo hy aSvo 'SvataragardaBO /
etAngrAmyAnpaSUnAhur AraRyAnvE niboData // LiP_1,70.241 //
SvApado dviKuro hastI vAnarAH pakzipaYcamAH /
OdakAH paSavaH zazWAH saptamAstu sarIsfpAH // LiP_1,70.242 //
mahizA gavayAkzAS ca plavaMgAH SaraBA vfkAH /
siMhastu saptamastezAm AraRyAH paSavaH smftAH // LiP_1,70.243 //
<creation of sacrifice>
gAyatraM ca fcaM cEva trivftsAmaraTaMtaram /
agnizwomaM ca yajYAnAM nirmame praTamAn muKAt // LiP_1,70.244 //
yajUMzi trEzwuBaM Canda- stomaM paYcadaSaM taTA /
bfhatsAma taTokTyaM ca dakziRAdasfjanmuKAt // LiP_1,70.245 //
sAmAni jagatICanda- stomaM saptadaSaM taTA /
vErUpamatirAtraM ca paScimAdasfjanmuKAt // LiP_1,70.246 //
ekaviMSamaTarvARam AptoryAmARam eva ca /
anuzwuBaM savErAjam uttarAdasfjanmuKAt // LiP_1,70.247 //
vidyuto 'SanimeGAMS ca rohitendraDanUMzi ca /
tejAMsi ca sasarjAdO kalpasya BagavAnpraBuH // LiP_1,70.248 //
uccAvacAni BUtAni gAtreByastasya jajYire /
brahmaRastu prajAsargaM sfjato hi prajApateH // LiP_1,70.249 //
sfzwvA catuzwayaM pUrvaM devAsuranarAnpitFn /
tato 'sfjat sa BUtAni sTAvarARi carARi ca // LiP_1,70.250 //
yakzAnpiSAcAn ganDarvAMs tv aTEvApsarasAM gaRAn /
narakinnararakzAMsi vayaHpaSumfgoragAn // LiP_1,70.251 //
avyayaM ca vyayaM cApi yadidaM sTARujaNgamam /
tezAM vE yAni karmARi prAksfzwyAM pratipedire // LiP_1,70.252 //
tAnyeva pratipadyante sfjyamAnAH punaH punaH /
hiMsrAhiMsre mfdukrUre DarmADarme nftAnfte // LiP_1,70.253 //
tadBAvitAH prapadyante tasmAttattasya rocate /
mahABUtezu sfzwezu indriyArTezu mUrtizu // LiP_1,70.254 //
viniyogaM ca BUtAnAM DAtEva vyadaDAt svayam /
kecitpuruzakAraM tu prAhuH karma sumAnavAH // LiP_1,70.255 //
dEvamityapare viprAH svaBAvaM BUtacintakAH /
pOruzaM karma dEvaM ca PalavfttisvaBAvataH // LiP_1,70.256 //
na cEkaM na pfTagBAvam aDikaM na tato viduH /
etadevaM ca nEkaM ca nAmaBedena nApyuBe // LiP_1,70.257 //
karmasTA vizamaM brUyuH sattvasTAH samadarSanAH /
nAma rUpaM ca BUtAnAM kftAnAM ca prapaYcanam // LiP_1,70.258 //
vedaSabdeBya evAdO nirmame sa maheSvaraH /
fzIRAM nAmaDeyAni yAS ca vedezu vfttayaH // LiP_1,70.259 //
Sarvaryante prasUtAnAM tAnyevEByo dadAtyajaH /
evaMviDAH sfzwayastu brahmaRo 'vyaktajanmanaH // LiP_1,70.260 //
Sarvaryante pradfSyante sidDimASritya mAnasIm /
evaMBUtAni sfzwAni sTAvarARi carARi ca // LiP_1,70.261 //
yadAsya tAH prajAH sfzwA na vyavarDanta sattamAH /
tamomAtrAvfto brahmA tadA Sokena duHKitaH // LiP_1,70.262 //
tataH sa vidaDe budDim arTaniScayagAminIm /
aTAtmani samadrAkzIt tamomAtrAM niyAmikAm // LiP_1,70.263 //
rajaHsattvaM parityajya vartamAnAM svaDarmataH /
tataH sa tena duHKena duHKaM cakre jagatpatiH // LiP_1,70.264 //
tamaS ca vyanudatpaScAd rajaH sattvaM tamAvfRot /
<origin of aDarma and hiMsA>
tattamaH pratinunnaM vE miTunaM samajAyata // LiP_1,70.265 //
aDarmastamaso jajYe hiMsA SokAdajAyata /
tatastasminsamudBUte miTune dAruRAtmike // LiP_1,70.266 //
<ŚatarUpA>
gatAsur BagavAn AsIt prItiS cEnam aSiSriyat /
svAM tanuM sa tato brahmA tAmapohata BAsvarAm // LiP_1,70.267 //
dviDA kftvA svakaM deham arDena puruzo 'Bavat /
arDena nArI sA tasya SatarUpA vyajAyata // LiP_1,70.268 //
prakftiM BUtaDAtrIM tAM kAmAdvE sfzwavAnpraBuH /
sA divaM pfTivIM cEva mahimnA vyApyaDizWitA // LiP_1,70.269 //
brahmaRaH sA tanuH pUrvA divamAvftya tizWati /
yA tvarDAtsfjato nArI SatarUpA vyajAyata // LiP_1,70.270 //
sA devI niyutaM taptvA tapaH paramaduScaram /
BartAraM dIptayaSasaM puruzaM pratyapadyata // LiP_1,70.271 //
sa vE svAyaMBuvaH pUrvaM puruzo manurucyate /
tasyEva saptatiyugaM manvantaramihocyate // LiP_1,70.272 //
leBe sa puruzaH patnIM SatarUpAm ayonijAm /
tayA sArDaM sa ramate tasmAtsA ratirucyate // LiP_1,70.273 //
praTamaH saMprayogAtmA kalpAdO samapadyata /
<Manu creates Te creatures>
virAjam asfjad brahmA so 'Bavat puruzo virAw // LiP_1,70.274 //
samrAw ca SatarUpA vE vErAjaH sa manuH smftaH /
sa vErAjaH prajAsargaM sasarja puruzo manuH // LiP_1,70.275 //
vErAjAtpuruzAd vIrAc CatarUpA vyajAyata /
priyavratottAnapAdO putrO dvO lokasaMmatO // LiP_1,70.276 //
kanye dve ca mahABAge yAByAM jAtA imAH prajAH /
devI nAma taTAkUtiH prasUtiScEva te uBe // LiP_1,70.277 //
svAyaMBuvaH prasUtiM tu dakzAya pradadO praBuH /
prARo dakza iti jYeyaH saMkalpo manurucyate // LiP_1,70.278 //
ruceH prajApateH so 'Ta AkUtiM pratyapAdayat /
AkUtyAM miTunaM jajYe mAnasasya ruceH SuBam // LiP_1,70.279 //
yajYaS ca dakziRA cEva yamalO saMbaBUvatuH /
yajYasya dakziRAyAM tu putrA dvAdaSa jajYire // LiP_1,70.280 //
yAmA iti samAKyAtA devAH svAyaMBuve 'ntare /
etasya putrA yajYasya tasmAdyAmAS ca te smftAH // LiP_1,70.281 //
ajitaScEva SukraS ca gaRO dvO brahmaRA kftO /
yAmAH pUrvaM prajAtA ye te 'BavaMstu divOkasaH // LiP_1,70.282 //
svAyaMBuvasutAyAM tu prasUtyAM lokamAtaraH /
tasyAM kanyAScaturviMSad dakzas tvajanayat praBuH // LiP_1,70.283 //
sarvAstAS ca mahABAgAH sarvAH kamalalocanAH /
BogavatyaS ca tAH sarvAH sarvAstA yogamAtaraH // LiP_1,70.284 //
sarvAS ca brahmavAdinyaH sarvA viSvasya mAtaraH /
SradDA lakzmIrDftistuzwiH puzwirmeDA kriyA taTA // LiP_1,70.285 //
budDirlajjA vapuH SAntiH sidDiH kIrtistrayodaSa /
patnyarTaM pratijagrAha Darmo dAkzAyaRIH praBuH // LiP_1,70.286 //
dArARyetAni vE tasya vihitAni svayaMBuvA /
tAByaH SizwAyavIyasya ekAdaSa sulocanAH // LiP_1,70.287 //
<dOGters and grandCildren of Dakza>
satI KyAtyaTa saMBUtiH smftiH prItiH kzamA taTA /
saMnatiScAnasUyA ca UrjA svAhA svaDA taTA // LiP_1,70.288 //
tAs taTA pratyapadyanta punaranye maharzayaH /
rudro Bfgur marIciS ca aNgirAH pulahaH kratuH // LiP_1,70.289 //
pulastyo 'trir vasizWaS ca pitaro 'gnistaTEva ca /
satIM BavAya prAyacCat KyAtiM ca Bfgave tataH // LiP_1,70.290 //
marIcaye ca saMBUtiM smftimaNgirase dadO /
prItiM cEva pulastyAya kzamAM vE pulahAya ca // LiP_1,70.291 //
kratave saMnatiM nAma anasUyAM taTAtraye /
UrjAM dadO vasizWAya svAhAmapyagnaye dadO // LiP_1,70.292 //
svaDAM cEva pitfByastu tAsvapatyA niboData /
etAH sarvA mahABAgAH prajAsvanusftAH sTitAH // LiP_1,70.293 //
manvantarezu sarvezu yAvadABUtasaMplavam /
SradDA kAmaM vijajYe vE darpo lakzmIsutaH smftaH // LiP_1,70.294 //
DftyAstu niyamaH putras tuzwyAH saMtoza eva ca /
puzwyA loBaH sutaScApi meDAputraH Srutas taTA // LiP_1,70.295 //
kriyAyAmaBavatputro daRqaH samaya eva ca /
budDyAM boDaH sutas tadvat pramAdo 'pyupajAyata // LiP_1,70.296 //
lajjAyAM vinayaH putro vyavasAyo vasoH sutaH /
kzemaH SAntisutaScApi suKaM sidDervyajAyata // LiP_1,70.297 //
yaSaH kIrtisutaScApi ityete DarmasUnavaH /
kAmasya harzaH putro vE devyAM prItyAM vyajAyata // LiP_1,70.298 //
ityeza vE sutodarkaH sargo Darmasya kIrtitaH /
jajYe hiMsA tvaDarmAdvE nikftiM cAnftaM sutam // LiP_1,70.299 //
nikftyAM tu dvayaM jajYe BayaM naraka eva ca /
mAyA ca vedanA cApi miTunadvayametayoH // LiP_1,70.300 //
BUyo jajYe 'Ta vE mAyA mftyuM BUtApahAriRam /
vedanAyAH sutaScApi duHKaM jajYe ca rOravaH // LiP_1,70.301 //
mftyor vyADijarASoka- kroDAsUyAS ca jajYire /
duHKottarAH sutA hyete sarve cADarmalakzaRAH // LiP_1,70.302 //
nEzAM BAryAstu putrAS ca sarve hyete parigrahAH /
ityeza tAmasaH sargo jajYe DarmaniyAmakaH // LiP_1,70.303 //
<Śiva creates mental + immortal sons = Rudras>
prajAH sfjeti vyAdizwo brahmaRA nIlalohitaH /
so 'BiDyAya satIM BAryAM nirmame hyAtmasaMBavAn // LiP_1,70.304 //
nADikAnna ca hInAMstAn mAnasAnAtmanaH samAn /
sahasraM hi sahasrARAM so 'sfjat kfttivAsasaH // LiP_1,70.305 //
tulyAnevAtmanaH sarvAn rUpatejobalaSrutEH /
piNgalAnsanizaNgAMS ca sakapardAnsalohitAn // LiP_1,70.306 //
viSizwAn harikeSAMS ca dfzwiGnAMS ca kapAlinaH /
mahArUpAnvirUpAMS ca viSvarUpAn svarUpiRaH // LiP_1,70.307 //
raTinaScarmiRaScEva varmiRaS ca varUTinaH /
sahasraSatabAhUMS ca divyAn BOmAntarikzagAn // LiP_1,70.308 //
sTUlaSIrzAn azwadaMzwrAn dvijihvAMs tAMs trilocanAn /
annAdAn piSitASAMS ca AjyapAnsomapAnapi // LiP_1,70.309 //
mIQuzo 'tikapAlAMS ca SitikaRWorDvaretasaH /
havyAdAYCrutaDarmAMS ca DarmiRo hyaTa barhiRaH // LiP_1,70.310 //
AsInAnDAvataScEva paYcaBUtAnsahasraSaH /
aDyApino 'DyAyinaS ca japato yuYjatas taTA // LiP_1,70.311 //
DUmavanto jvalantaS ca nadImanto 'tidIptinaH /
vfdDAnbudDimataScEva brahmizWAYSuBadarSanAn // LiP_1,70.312 //
nIlagrIvAn sahasrAkzAn sarvAMScATa kzamAkarAn /
adfSyAnsarvaBUtAnAM mahAyogAnmahOjasaH // LiP_1,70.313 //
Bramanto 'BidravantaS ca plavantaS ca sahasraSaH /
ayAtayAmAn asfjad rudrAnetAn surottamAn // LiP_1,70.314 //
brahmA dfzwvAbravIdenaM mAsrAkzIrIdfSIH prajAH /
srazwavyA nAtmanastulyAH prajA deva namo 'stu te // LiP_1,70.315 //
anyAH sfja tvaM BadraM te prajA vE mftyusaMyutAH /
nArapsyante hi karmARi prajAvagatamftyavaH // LiP_1,70.316 //
evamukto 'bravIdenaM nAhaM mftyujarAnvitAH /
prajAH srakzyAmi BadraM te sTito 'haM tvaM sfja prajAH // LiP_1,70.317 //
ete ye vE mayA sfzwA virUpA nIlalohitAH /
sahasrARAM sahasraM tu Atmano niHsftAH prajAH // LiP_1,70.318 //
ete devA Bavizyanti rudrA nAma mahAbalAH /
pfTivyAmantarikze ca dikzu cEva pariSritAH // LiP_1,70.319 //
SatarudrAH samAtmAno BavizyantIti yAjYikAH /
yajYaBAjo Bavizyanti sarvadevagaREH saha // LiP_1,70.320 //
manvantarezu ye devA BavizyantIha BedataH /
sArDaM tEr IjyamAnAs te sTAsyantIha A yugakzayAt // LiP_1,70.321 //
evamuktastadA brahmA mahAdevena DImatA /
pratyuvAca namaskftya hfzyamARaH prajApatiH // LiP_1,70.322 //
evaM Bavatu BadraM te yaTA te vyAhftaM viBo /
brahmaRA samanujYAte taTA sarvamaBUtkila // LiP_1,70.323 //
tataH praBfti deveSo na cAsUyata vE prajAH /
UrDvaretAH sTitaH sTARur yAvadABUtasaMplavam // LiP_1,70.324 //
yasmAduktaH sTito 'smIti tasmAtsTARuriti smftaH /
<Śiva transforms into ArDanArISvara>
eza devo mahAdevaH puruzo 'rkasamadyutiH // LiP_1,70.325 //
arDanArInaravapus tejasA jvalanopamaH /
svecCayAsO dviDABUtaH pfTak strI puruzaH pfTak // LiP_1,70.326 //
sa evEkAdaSArDena sTito 'sO parameSvaraH /
tatra yA sA mahABAgA SaNkarasyArDakAyinI // LiP_1,70.327 //
prAguktA tu mahAdevI strI sEveha satI hyaBUt /
hitAya jagatAM devI dakzeRArADitA purA // LiP_1,70.328 //
<forms of DevI/DurgA>
kAryArTaM dakziRaM tasyAH SuklaM vAmaM taTAsitam /
AtmAnaM viBajasveti proktA devena SaMBunA // LiP_1,70.329 //
sA taToktA dviDABUtA SuklA kfzRA ca vE dvijAH /
tasyA nAmAni vakzyAmi SfRvantu ca samAhitAH // LiP_1,70.330 //
svAhA svaDA mahAvidyA meDA lakzmIH sarasvatI /
satI dAkzAyaRI vidyA icCASaktiH kriyAtmikA // LiP_1,70.331 //
aparRA cEkaparRA ca taTA cEvEkapAwalA /
umA hEmavatI cEva kalyARI cEkamAtfkA // LiP_1,70.332 //
KyAtiH prajYA mahABAgA loke gOrIti viSrutA /
gaRAMbikA mahAdevI nandinI jAtavedasI // LiP_1,70.333 //
ekarUpamaTEtasyAH pfTagdehaviBAvanAt /
sAvitrI varadA puRyA pAvanI lokaviSrutA // LiP_1,70.334 //
AjYA AveSanI kfzRA tAmasI sAttvikI SivA /
prakftirvikftA rOdrI durgA BadrA pramATinI // LiP_1,70.335 //
kAlarAtrirmahAmAyA revatI BUtanAyikA /
dvAparAntaviBAge ca nAmAnImAni suvratAH // LiP_1,70.336 //
gOtamI kOSikI cAryA caRqI kAtyAyanI satI /
kumArI yAdavI devI varadA kfzRapiNgalA // LiP_1,70.337 //
barhiDvajA SUlaDarA paramA brahmacAriRI /
mahendropendraBaginI dfzadvaty ekaSUlaDfk // LiP_1,70.338 //
aparAjitA bahuBujA pragalBA siMhavAhinI /
SumBAdidEtyahantrI ca mahAmahizamardinI // LiP_1,70.339 //
amoGA vinDyanilayA vikrAntA gaRanAyikA /
devyA nAmavikArARi ityetAni yaTAkramam // LiP_1,70.340 //
BadrakAlyA mayoktAni samyakPalapradAni ca /
ye paWanti narAstezAM vidyate na ca pAtakam // LiP_1,70.341 //
araRye parvate vApi pure vApyaTavA gfhe /
rakzAmetAM prayuYjIta jale vATa sTale 'pi vA // LiP_1,70.342 //
vyAGrakumBInacoreByo BayasTAne viSezataH /
Apatsvapi ca sarvAsu devyA nAmAni kIrtayet // LiP_1,70.343 //
AryakagrahaBUtES ca pUtanAmAtfBis taTA /
aByarditAnAM bAlAnAM rakzAmetAM prayojayet // LiP_1,70.344 //
mahAdevIkale dve tu prajYA SrIS ca prakIrtite /
AByAM devIsahasrARi yErvyAptamaKilaM jagat // LiP_1,70.345 //
anayA devadevo 'sO satyA rudro maheSvaraH /
AtizWatsarvalokAnAM hitAya parameSvaraH // LiP_1,70.346 //
rudraH paSupatiScAsIt purA dagDaM puratrayam /
devAS ca paSavaH sarve baBUvustasya tejasA // LiP_1,70.347 //
yaH paWecCfRuyAdvApi AdisargakramaM SuBam /
sa yAti brahmaRo lokaM SrAvayedvA dvijottamAn // LiP_1,70.348 //

iti SrIliNgamahApurARe pUrvaBAge sfzwivistAro nAma saptatitamo 'DyAyaH


_______________________________________________________________


LiP, 1, 71

fzaya UcuH
samAsAd vistarAccEva sargaH proktastvayA SuBaH /
kaTaM paSupatiScAsIt puraM dagDuM maheSvaraH // LiP_1,71.1 //
kaTaM ca paSavaScAsan devAH sabrahmakAH praBoH /
mayasya tapasA pUrvaM sudurgaM nirmitaM puram // LiP_1,71.2 //
hEmaM ca rAjataM divyam ayasmayam anuttamam /
sudurgaM devadevena dagDamityeva naH Srutam // LiP_1,71.3 //
kaTaM dadAha BagavAn BaganetranipAtanaH /
ekenezunipAtena divyenApi tadA kaTam // LiP_1,71.4 //
vizRunotpAditErBUtEr na dagDaM tatpuratrayam /
purasya saMBavaH sarvo varalABaH purA SrutaH // LiP_1,71.5 //
idAnIM dahanaM sarvaM vaktumarhasi suvrata /
tezAM tadvacanaM SrutvA sUtaH pOrARikottamaH // LiP_1,71.6 //
yaTA SrutaM taTA prAha vyAsAd viSvArTasUcakAt /

sUta uvAca
trElokyasyAsya SApAdDi manovAkkAyasaMBavAt // LiP_1,71.7 //
nihate tArake dEtye tAraputre sabAnDave /
skandena vA prayatnena tasya putrA mahAbalAH // LiP_1,71.8 //
vidyunmAlI tArakAkzaH kamalAkzaS ca vIryavAn /
tapastepurmahAtmAno mahAbalaparAkramAH // LiP_1,71.9 //
tapa ugraM samAsTAya niyame parame sTitAH /
tapasA karSayAmAsur dehAn svAndAnavottamAH // LiP_1,71.10 //
tezAM pitAmahaH prIto varadaH pradadO varam /

dEtyA UcuH
avaDyatvaM ca sarvezAM sarvaBUtezu sarvadA // LiP_1,71.11 //
sahitA varayAmAsuH sarvalokapitAmaham /
tAn abravIt tadA devo lokAnAM praBur avyayaH // LiP_1,71.12 //
nAsti sarvAmaratvaM vE nivartaDvam ato 'surAH /
anyaM varaM vfRIDvaM vE yAdfSaM samprarocate // LiP_1,71.13 //
tataste sahitA dEtyAH sampraDArya parasparam /
brahmARamabruvandEtyAH praRipatya jagadgurum // LiP_1,71.14 //
vayaM purARi trIRyeva samAsTAya mahImimAm /
vicarizyAma lokeSa tvatprasAdAjjagadguro // LiP_1,71.15 //
taTA varzasahasrezu samezyAmaH parasparam /
ekIBAvaM gamizyanti purARyetAni cAnaGa // LiP_1,71.16 //
samAgatAni cEtAni yo hanyAdBagavaMstadA /
ekenEvezuRA devaH sa no mftyurBavizyati // LiP_1,71.17 //
evamastviti tAndevaH pratyuktvA prAviSaddivam /
tato mayaH svatapasA cakre vIraH purARyaTa // LiP_1,71.18 //
kAYcanaM divi tatrAsId antarikze ca rAjatam /
AyasaM cABavad BUmO puraM tezAM mahAtmanAm // LiP_1,71.19 //
ekEkaM yojanaSataM vistArAyAmataH samam /
kAYcanaM tArakAkzasya kamalAkzasya rAjatam // LiP_1,71.20 //
vidyunmAleScAyasaM vE triviDaM durgamuttamam /
mayaS ca balavAMstatra dEtyadAnavapUjitaH // LiP_1,71.21 //
hEraRye rAjate cEva kfzRAyasamaye taTA /
AlayaM cAtmanaH kftvA tatrAste balavAMstadA // LiP_1,71.22 //
evaM baBUvurdEtyAnAm atidurgARi suvratAH /
purARi trIRi viprendrAs trElokyamiva cAparam // LiP_1,71.23 //
puratraye tadA jAte sarve dEtyA jagattraye /
puratrayaM praviSyEva baBUvuste balADikAH // LiP_1,71.24 //
kalpadrumasamAkIrRaM gajavAjisamAkulam /
nAnAprasAdasaMkIrRaM maRijAlEH samAvftam // LiP_1,71.25 //
sUryamaRqalasaMkASEr vimAnErviSvatomuKEH /
padmarAgamayEH SuBrEH SoBitaM candrasaMniBEH // LiP_1,71.26 //
prAsAdErgopurErdivyEH kElAsaSiKaropamEH /
SoBitaM tripuraM tezAM pfTakpfTaganuttamEH // LiP_1,71.27 //
divyastrIBiH susampUrRaM ganDarvEH sidDacAraREH /
rudrAlayEH pratigfhaM sAgnihotrEr dvijottamAH // LiP_1,71.28 //
vApIkUpataqAgES ca dIrGikABistu sarvataH /
mattamAtaNgayUTES ca turaNgES ca suSoBanEH // LiP_1,71.29 //
raTES ca viviDAkArEr vicitrErviSvatomuKEH /
saBAprapAdiBiS cEva krIqAsTAnEH pfTak pfTak // LiP_1,71.30 //
vedADyayanaSAlABir viviDABiH samantataH /
aDfzyaM manasApyanyEr mayasyEva ca mAyayA // LiP_1,71.31 //
<piety of Tripura's inhabitants>
pativratABiH sarvatra sevitaM munipuNgavAH /
kftvApi sumahat pApam apApEH SaNkarArcanAt // LiP_1,71.32 //
dEtyeSvarErmahABAgEH sadArEH sasutErdvijAH /
SrOtasmArtArTaDarmajYEs tadDarmaniratEH sadA // LiP_1,71.33 //
mahAdevetaraM tyaktvA devaM tasyArcane sTitEH /
vyUQoraskEr vfzaskanDEH sarvAyuDaDarEH sadA // LiP_1,71.34 //
sarvadA kzuDitEScEva dAvAgnisadfSekzaREH /
praSAntEH kupitEScEva kubjEr vAmanakEs taTA // LiP_1,71.35 //
nIlotpaladalapraKyEr nIlakuYcitamUrDajEH /
nIlAdrimerusaMkASEr nIradopamaniHsvanEH /
mayena rakzitEH sarvEH SikzitEryudDalAlasEH // LiP_1,71.36 //
aTa samararatEH sadA samantAc CivapadapUjanayA sulabDavIryEH /
ravimarudamarendrasaMnikASEH suramaTanEH sudfQEH susevitaM tat // LiP_1,71.37 //
sendrA devA dvijaSrezWA drumA dAvAgninA yaTA /
puratrayAgninA dagDA hy aBavan dEtyavEBavAt // LiP_1,71.38 //
aTEvaM te tadA dagDA devA deveSvaraM harim /
aBivandya tadA prAhus tamapratimavarcasam // LiP_1,71.39 //
so 'pi nArAyaRaH SrImAn cintayAmAsa cetasA /
kiM kAryaM devakAryezu BagavAniti sa praBuH // LiP_1,71.40 //
tadA sasmAra vE yajYaM yajYamUrtirjanArdanaH /
yajvA yajYaBugISAno yajvanAM PaladaH praBuH // LiP_1,71.41 //
tato yajYaH smftastena devakAryArTasidDaye /
devaM te puruzaM cEva praRemustuzwuvustadA // LiP_1,71.42 //
BagavAnapi taM dfzwvA yajYaM prAha sanAtanam /
sanAtanastadA sendrAn devAn Alokya cAcyutaH // LiP_1,71.43 //

SrIvizRuruvAca
anenopasadA devA yajaDvaM parameSvaram /
puratrayavinASAya jagattrayaviBUtaye // LiP_1,71.44 //

sUta uvAca
aTa tasya vacaH SrutvA devadevasya DImataH /
siMhanAdaM mahatkftvA yajYeSaM tuzwuvuH surAH // LiP_1,71.45 //
tataH saMcintya BagavAn svayameva janArdanaH /
punaH prAha sa sarvAMstAMs tridaSAMstridaSeSvaraH // LiP_1,71.46 //
hatvA dagDvA ca BUtAni BuktvA cAnyAyato 'pi vA /
yajedyadi mahAdevam apApo nAtra saMSayaH // LiP_1,71.47 //
apApA nEva hantavyAH pApA eva na saMSayaH /
hantavyAH sarvayatnena kaTaM vaDyAH surottamAH // LiP_1,71.48 //
asurA durmadAH pApA api devErmahAbalEH /
tasmAnna vaDyA rudrasya praBAvAt paramezWinaH // LiP_1,71.49 //
ko 'haM brahmATavA devA dEtyA devArisUdanAH /
munayaS ca mahAtmAnaH prasAdena vinA praBoH // LiP_1,71.50 //
yaH saptaviMSako nityaH parAtparataraH praBuH /
viSvAmareSvaro vandyo viSvADAro maheSvaraH // LiP_1,71.51 //
sa eva sarvadeveSaH sarvezAmapi SaNkaraH /
lIlayA devadEtyendra- viBAgamakarodDaraH // LiP_1,71.52 //
tasyAMSam ekaM sampUjya devA devatvam AgatAH /
brahmA brahmatvam Apanno hy ahaM vizRutvameva ca // LiP_1,71.53 //
tam apUjya jagatyasmin kaH pumAn sidDimicCati /
tasmAttenEva hantavyA liNgArcanaviDer balAt // LiP_1,71.54 //
DarmanizWAS ca te sarve SrOtasmArtaviDO sTitAH /
taTApi yajamAnena rOdreRopasadA praBum /
rudramizwvA yaTAnyAyaM jezyAmo dEtyasattamAn // LiP_1,71.55 //
satArakAkzeRa mayena guptaM svasTaM ca guptaM sPawikABamekam /
ko nAma hantuM tripuraM samarTo muktvA trinetraM Bagavantamekam // LiP_1,71.56 //

sUta uvAca
evamuktvA hariScezwvA yajYenopasadA praBum /
upavizwo dadarSATa BUtasaMGAnsahasraSaH // LiP_1,71.57 //
SUlaSaktigadAhastAn waNkopalaSilAyuDAn /
nAnApraharaRopetAn nAnAvezaDarAMstadA // LiP_1,71.58 //
kAlAgnirudrasaMkASAn kAlarudropamAMstadA /
prAha devo hariH sAkzAt praRipatya sTitAn praBuH // LiP_1,71.59 //

vizRuruvAca
dagDvA BittvA ca BuktvA ca gatvA dEtyapuratrayam /
punaryaTAgataM vIrA gantumarhaTa BUtaye // LiP_1,71.60 //
tataH praRamya deveSaM BUtasaMGAH puratrayam /
praviSya nazwAste sarve SalaBA iva pAvakam // LiP_1,71.61 //
tatastu nazwAste sarve BUtA deveSvarAjYayA /
nanftur mumuduS cEva jagur dEtyAH sahasraSaH // LiP_1,71.62 //
tuzwuvurdevadeveSaM paramAtmAnamISvaram /
tataH parAjitA devA DvastavIryAH kzaRena tu // LiP_1,71.63 //
sendrAH saMgamya deveSam upendraM DizWitA BayAt /
tAndfzwvA cintayAmAsa BagavAnpuruzottamaH // LiP_1,71.64 //
kiM kftyamiti saMtaptaH saMtaptAnsendrakAnkzaRam /
kaTaM tu tezAM dEtyAnAM balaM hatvA prayatnataH // LiP_1,71.65 //
devakAryaM karizyAmi prasAdAtparamezWinaH /
pApaM vicArato nAsti DarmizWAnAM na saMSayaH // LiP_1,71.66 //
tasmAddEtyA na vaDyAste BUtEScopasadodBavEH /
pApaM nudati DarmeRa Darme sarvaM pratizWitam // LiP_1,71.67 //
DarmAdESvaryamityezA SrutirezA sanAtanI /
dEtyAScEte hi DarmizWAH sarve tripuravAsinaH // LiP_1,71.68 //
tasmAdavaDyatAM prAptA nAnyaTA dvijapuNgavAH /
kftvApi sumahatpApaM rudramaByarcayanti ye // LiP_1,71.69 //
mucyante pAtakEH sarvEH padmapatramivAMBasA /
pUjayA BogasaMpattir avaSyaM jAyate dvijAH // LiP_1,71.70 //
tasmAtte Bogino dEtyA liNgArcanaparAyaRAH /
tasmAtkftvA DarmaviGnam ahaM devAH svamAyayA // LiP_1,71.71 //
dEtyAnAM devakAryArTaM jezye 'haM tripuraM kzaRAt /

sUta uvAca
vicAryEvaM tatastezAM BagavAnpuruzottamaH /
kartuM vyavasitaScABUd DarmaviGnaM surAriRAm // LiP_1,71.72 //
asfjacca mahAtejAH puruzaM cAtmasaMBavam /
mAyI mAyAmayaM tezAM DarmaviGnArTamacyutaH // LiP_1,71.73 //
SAstraM ca SAstA sarvezAm akarotkAmarUpaDfk /
sarvasaMmohanaM mAyI dfzwapratyayasaMyutam // LiP_1,71.74 //
etatsvANgaBavAyEva puruzAyopadiSya tu /
mAyI mAyAmayaM SAstraM granTazoqaSalakzakam // LiP_1,71.75 //
SrOtasmArtavirudDaM ca varRASramavivarjitam /
ihEva svarganarakaM pratyayaM nAnyaTA punaH // LiP_1,71.76 //
tacCAstramupadiSyEva puruzAyAcyutaH svayam /
puratrayavinASAya prAhEnaM puruzaM hariH // LiP_1,71.77 //
gantumarhasi nASAya Bo tUrRaM puravAsinAm /
DarmAs taTA praRaSyantu SrOtasmArtA na saMSayaH // LiP_1,71.78 //
tataH praRamya taM mAyI mAyASAstraviSAradaH /
praviSya tatpuraM tUrRaM munirmAyAM tadAkarot // LiP_1,71.79 //
mAyayA tasya te dEtyAH puratrayanivAsinaH /
SrOtaM smArtaM ca saMtyajya tasya SizyAstadABavan // LiP_1,71.80 //
tatyajuS ca mahAdevaM SaNkaraM parameSvaram /
nArado 'pi tadA mAyI niyogAnmAyinaH praBoH // LiP_1,71.81 //
praviSya tatpuraM tena mAyinA saha dIkzitaH /
muniH SizyEH praSizyES ca saMvftaH sarvataH svayam // LiP_1,71.82 //
strIDarmaM cAkarotstrIRAM duScAraPalasidDidam /
cakrustAH sarvadA labDvA sadya eva PalaM striyaH // LiP_1,71.83 //
janAsaktA baBUvustA vinindya patidevatAH /
adyApi gOravAttasya nAradasya kalO muneH // LiP_1,71.84 //
nAryaScaranti saMtyajya BartFn svEraM vfTADamAH /
strIRAM mAtA pitA banDuH saKA mitraM ca bAnDavaH // LiP_1,71.85 //
BartA eva na saMdehas taTApy AsahamAyayA /
kftvApi sumahatpApaM yA BartuH premasaMyutA // LiP_1,71.86 //
prApnuyAt paramaM svargaM narakaM ca viparyayAt /
purEkA muniSArdUlAH sarvaDarmAn sadA patim // LiP_1,71.87 //
saMtyajyApUjayansADvyo devAnanyAYjagadgurUn /
tAH svargalokamAsAdya modante vigatajvarAH // LiP_1,71.88 //
narakaM ca jagAmAnyA tasmAdBartA parA gatiH /
taTApi BartFn svAMs tyaktvA baBUvuH svEravfttayaH // LiP_1,71.89 //
mAyayA devadevasya vizRostasyAjYayA praBoH /
alakzmIS ca svayaM tasya niyogAttripuraM gatA // LiP_1,71.90 //
yA lakzmIstapasA tezAM labDA deveSvarAdajAt /
bahirgatA parityajya niyogAdbrahmaRaH praBoH // LiP_1,71.91 //
budDimohaM taTABUtaM vizRumAyAvinirmitam /
tezAM dattvA kzaRaM devas tAsAM mAyI ca nAradaH // LiP_1,71.92 //
suKAsInO hyasaMBrAntO DarmaviGnArTamavyayO /
evaM nazwe tadA Darme SrOtasmArte suSoBane // LiP_1,71.93 //
pAzaRqe KyApite tena vizRunA viSvayoninA /
tyakte maheSvare dEtyEs tyakte liNgArcane taTA // LiP_1,71.94 //
strIDarme niKile nazwe durAcAre vyavasTite /
kftArTa iva deveSo devEH sArDamumApatim // LiP_1,71.95 //
tapasA prApya sarvajYaM tuzwAva puruzottamaH /

SrIBagavAnuvAca
maheSvarAya devAya namaste paramAtmane // LiP_1,71.96 //
nArAyaRAya SarvAya brahmaRe brahmarUpiRe /
SASvatAya hyanantAya avyaktAya ca te namaH // LiP_1,71.97 //

sUta uvAca
evaM stutvA mahAdevaM daRqavatpraRipatya ca /
jajApa rudraM BagavAn kowivAraM jale sTitaH // LiP_1,71.98 //
devAS ca sarve te devaM tuzwuvuH parameSvaram /
sendrAH sasADyAH sayamAH sarudrAH samarudgaRAH // LiP_1,71.99 //

devA UcuH
namaH sarvAtmane tuByaM SaNkarAyArtihAriRe /
rudrAya nIlarudrAya kadrudrAya pracetase // LiP_1,71.100 //
gatirnaH sarvadAsmABir vandyo devArimardanaH /
tvamAdistvamanantaS ca anantaScAkzayaH praBuH // LiP_1,71.101 //
prakftiH puruzaH sAkzAt srazwA hartA jagadguro /
trAtA netA jagatyasmin dvijAnAM dvijavatsala // LiP_1,71.102 //
varado vANmayo vAcyo vAcyavAcakavarjitaH /
yAjyo muktyarTamISAno yogiBir yogaviBramEH // LiP_1,71.103 //
hftpuRqarIkasuzire yoginAM saMsTitaH sadA /
vadanti sUrayaH santaM paraM brahmasvarUpiRam // LiP_1,71.104 //
BavantaM tattvam ityAryAs tejorASiM parAtparam /
paramAtmAnamityAhur asmiYjagati tadviBo // LiP_1,71.105 //
dfzwaM SrutaM sTitaM sarvaM jAyamAnaM jagadguro /
aRoralpataraM prAhur mahato 'pi mahattaram // LiP_1,71.106 //
sarvataH pARipAdaM tvAM sarvato 'kziSiromuKam /
sarvataH Srutimalloke sarvamAvftya tizWasi // LiP_1,71.107 //
mahAdevamanirdeSyaM sarvajYaM tvAmanAmayam /
viSvarUpaM virUpAkzaM sadASivam anAmayam // LiP_1,71.108 //
kowiBAskarasaMkASaM kowiSItAMSusanniBam /
kowikAlAgnisaMkASaM zaqviMSakamanISvaram // LiP_1,71.109 //
pravartakaM jagatyasmin prakfteH prapitAmaham /
vadanti varadaM devaM sarvAvAsaM svayaMBuvam // LiP_1,71.110 //
SrutayaH SrutisAraM tvAM SrutisAravido janAH // LiP_1,71.111 //
adfzwamasmABir anekamUrte vinA kftaM yadBavatATa loke /
tvameva dEtyAsuraBUtasaMGAn devAn narAn sTAvarajaNgamAMS ca // LiP_1,71.112 //
pAhi nAnyA gatiH SaMBo vinihatyAsurottamAn /
mAyayA mohitAH sarve BavataH parameSvara // LiP_1,71.113 //
yaTA taraNgA laharIsamUhA yuDyanti cAnyonyamapAMniDO ca /
jalASrayAdeva jaqIkftAS ca surAsurAstadvadajasya sarvam // LiP_1,71.114 //

sUta uvAca
ya idaM prAtarutTAya SucirBUtvA japennaraH /
SfRuyAdvA stavaM puRyaM sarvakAmam avApnuyAt // LiP_1,71.115 //
stutastvevaM surErvizRor japena ca maheSvaraH /
somaH somAm aTAliNgya nandidattakaraH smayan // LiP_1,71.116 //
prAha gaMBIrayA vAcA devAnAlokya SaNkaraH /
jYAtaM mayedamaDunA devakAryaM sureSvarAH // LiP_1,71.117 //
vizRor mAyAbalaM cEva nAradasya ca DImataH /
tezAmaDarmanizWAnAM dEtyAnAM devasattamAH // LiP_1,71.118 //
puratrayavinASaM ca karizye 'haM surottamAH /

sUta uvAca
aTa sabrahmakA devAH sendropendrAH samAgatAH // LiP_1,71.119 //
SrutvA praBostadA vAkyaM praRemustuzwuvuS ca te /
apyetadantare devI devamAlokya vismitA // LiP_1,71.120 //
lIlAMbujena cAhatya kalamAha vfzaDvajam /

devyuvAca
krIqamAnaM viBo paSya zaRmuKaM ravisanniBam // LiP_1,71.121 //
putraM putravatAM SrezWaM BUzitaM BUzaREH SuBEH /
mukuwEH kawakEScEva kuRqalErvalayEH SuBEH // LiP_1,71.122 //
nUpurESCannavArES ca taTA hy udarabanDanEH /
kiNkiRIBir anekABir hEmEraSvatTapatrakEH // LiP_1,71.123 //
kalpakadrumajEH puzpEH SoBitEralakEH SuBEH /
hArEr vArijarAgAdi- maRicitrEs taTANgadEH // LiP_1,71.124 //
muktAPalamayErhArEH pUrRacandrasamapraBEH /
tilakES ca mahAdeva paSya putraM suSoBanam // LiP_1,71.125 //
aNkitaM kuNkumAdyES ca vfttaM Basitanirmitam /
vaktravfndaM ca paSyeSa vfndaM kAmalakaM yaTA // LiP_1,71.126 //
netrARi ca viBo paSya SuBAni tvaM SuBAni ca /
aYjanAni vicitrARi maNgalArTaM ca mAtfBiH // LiP_1,71.127 //
gaNgAdiBiH kfttikAdyEH svAhayA ca viSezataH /
ityevaM lokamAtuS ca vAgBiH saMboDitaH SivaH // LiP_1,71.128 //
na yayO tfptimISAnaH pibanskandAnanAmftam /
na sasmAra ca tAndevAn dEtyaSastranipIqitAn // LiP_1,71.129 //
skandamAliNgya cAGrAya nftya putretyuvAca ha /
so 'pi lIlAlaso bAlo nanartArtiharaH praBuH // LiP_1,71.130 //
sahEva nanftuScAnye saha tena gaReSvarAH /
trElokyamaKilaM tatra nanarteSAjYayA kzaRam // LiP_1,71.131 //
nAgAS ca nanftuH sarve devAH sendrapurogamAH /
tuzwuvurgaRapAH skandaM mumodAMbA ca mAtaraH // LiP_1,71.132 //
sasfjuH puzpavarzARi jagurganDarvakinnarAH /
nftyAmftaM tadA pItvA pArvatIparameSvarO /
avApatus tadA tfptiM nandinA ca gaReSvarAH // LiP_1,71.133 //
tataH sa nandI saha zaRmuKena taTA ca sArDaM girirAjaputryA /
viveSa divyaM BavanaM Bavo 'pi yaTAmbudo 'nyAmbudam ambudABaH // LiP_1,71.134 //
dvArasya pArSve te tasTur devA devasya DImataH /
tuzwuvuS ca mahAdevaM kiMcid udvignacetasaH // LiP_1,71.135 //
kiMtu kiMtviti cAnyonyaM prekzya cEtatsamAkulAH /
pApA vayam iti hyanye aBAgyASceti cApare // LiP_1,71.136 //
BAgyavantaS ca dEtyendrA iti cAnye sureSvarAH /
pUjAPalamimaM tezAm ityanye neti cApare // LiP_1,71.137 //
etasminnantare tezAM SrutvA SabdAnanekaSaH /
kumBodaro mahAtejA daRqenAtAqayatsurAn // LiP_1,71.138 //
dudruvuste BayAvizwA devA hAhetivAdinaH /
apatanmunayaScAnye devAS ca DaraRItale // LiP_1,71.139 //
aho viDerbalaM ceti munayaH kaSyapAdayaH /
dfzwvApi devadeveSaM devAnAM cAsuradvizAm // LiP_1,71.140 //
aBAgyAnna samAptaM tu kAryamityapare dvijAH /
procurnamaH SivAyeti pUjya cAlpataraM hfdi // LiP_1,71.141 //
tataH kapardI nandISo mahAdevapriyo muniH /
SUlI mAlI taTA hAlI kuRqalI valayI gadI // LiP_1,71.142 //
vfzamAruhya suSvetaM yayO tasyAjYayA tadA /
tato vE nandinaM dfzwvA gaRaH kumBodaro 'pi saH // LiP_1,71.143 //
praRamya nandinaM mUrDnA saha tena tvaran yayO /
nandI BAti mahAtejA vfzapfzWe vfzaDvajaH // LiP_1,71.144 //
sagaRo gaRasenAnIr meGapfzWe yaTA BavaH /
daSayojanavistIrRaM muktAjAlEr alaMkftam // LiP_1,71.145 //
sitAtapatraM SElAder AkASamiva BAti tat /
tatrAntarbadDamAlA sA muktAPalamayI SuBA // LiP_1,71.146 //
gaNgAkASAnnipatitA BAti mUrDni viBoryaTA /
aTa dfzwvA gaRADyakzaM devadunduBayaH SuBAH // LiP_1,71.147 //
niyogAdvajriRaH sarve vinedurmunipuNgavAH /
tuzwuvuS ca gaReSAnaM vAgBir izwapradaM SuBam // LiP_1,71.148 //
yaTA devA BavaM dfzwvA prItikaRwakitatvacaH /
niyogAdvajriRo mUrDni puzpavarzaM ca KecarAH // LiP_1,71.149 //
vavfzuS ca suganDAQyaM nandino gaganoditam /
vfzwyA tuzwastadA reje tuzwyA puzwyA yaTArTayA // LiP_1,71.150 //
nandI BavaS cAndrayAtu snAtayA ganDavAriRA /
puzpErnAnAviDEstatra BAti pfzWaM vfzasya tat // LiP_1,71.151 //
saMkIrRaM tu divaH pfzWaM nakzatrEriva suvratAH /
kusumEH saMvfto nandI vfzapfzWe rarAja saH // LiP_1,71.152 //
divaH pfzWe yaTA candro nakzatrEriva suvratAH /
taM dfzwvA nandinaM devAH sendropendrAs taTAviDam // LiP_1,71.153 //
tuzwuvur gaRapeSAnaM devadevamivAparam /

devA UcuH
namaste rudraBaktAya rudrajApyaratAya ca // LiP_1,71.154 //
rudraBaktArtinASAya rOdrakarmaratAya te /
kUzmARqagaRanATAya yoginAM pataye namaH // LiP_1,71.155 //
sarvadAya SaraRyAya sarvajYAyArtihAriRe /
vedAnAM pataye cEva vedavedyAya te namaH // LiP_1,71.156 //
vajriRe vajradaMzwrAya vajrivajranivAriRe /
vajrAlaMkftadehAya vajriRArADitAya te // LiP_1,71.157 //
raktAya raktanetrAya raktAMbaraDarAya te /
raktAnAM BavapAdAbje rudralokapradAyine // LiP_1,71.158 //
namaH senADipataye rudrARAM pataye namaH /
BUtAnAM BuvaneSAnAM pataye pApahAriRe // LiP_1,71.159 //
rudrAya rudrapataye rOdrapApaharAya te /
namaH SivAya sOmyAya rudraBaktAya te namaH // LiP_1,71.160 //

sUta uvAca
tataH prIto gaRADyakzaH prAha devAMSCivAtmajaH /
raTaM ca sAraTiM SaMBoH kArmukaM Saramuttamam // LiP_1,71.161 //
kartumarhaTa yatnena nazwaM matvA puratrayam /
aTa te brahmaRA sArDaM taTA vE viSvakarmaRA // LiP_1,71.162 //
raTaM cakruH susaMrabDA devadevasya DImataH // LiP_1,71.163 //

iti SrIliNgamahApurARe pUrvaBAge puradAhe nandikeSvaravAkyaM nAma ekasaptatitamo 'DyAyaH



_______________________________________________________________


LiP, 1, 72

sUta uvAca
<Śivas Cariot for destruction of Tripura>
aTa rudrasya devasya nirmito viSvakarmaRA /
sarvalokamayo divyo raTo yatnena sAdaram // LiP_1,72.1 //
sarvaBUtamayaScEva sarvadevanamaskftaH /
sarvadevamayaScEva sOvarRaH sarvasaMmataH // LiP_1,72.2 //
raTANgaM dakziRaM sUryo vAmANgaM soma eva ca /
dakziRaM dvAdaSAraM hi zoqaSAraM taTottaram // LiP_1,72.3 //
arezu tezu viprendrAS cAdityA dvAdaSEva tu /
SaSinaH zoqaSArezu kalA vAmasya suvratAH // LiP_1,72.4 //
fkzARi ca tadA tasya vAmasyEva tu BUzaRam /
nemyaH zaqftavaScEva tayorvE viprapuNgavAH // LiP_1,72.5 //
puzkaraM cAntarikzaM vE raTanIqaS ca mandaraH /
astAdrirudayAdriS ca uBO tO kUbarO smftO // LiP_1,72.6 //
aDizWAnaM mahAmerur ASrayAH kesarAcalAH /
vegaH saMvatsarastasya ayane cakrasaMgamO // LiP_1,72.7 //
muhUrtA banDurAstasya SamyAScEva kalAH smftAH /
tasya kAzWAH smftA GoRA cAkzadaRqAH kzaRAS ca vE // LiP_1,72.8 //
nimezAScAnukarzAS ca IzA cAsya lavAH smftAH /
dyOrvarUTaM raTasyAsya svargamokzAvuBO DvajO // LiP_1,72.9 //
Darmo virAgo daRqo 'sya yajYA daRqASrayAH smftAH /
dakziRAH saMDayastasya lohAH paYcASadagnayaH // LiP_1,72.10 //
yugAntakowI tO tasya DarmakAmAvuBO smftO /
IzAdaRqastaTAvyaktaM budDistasyEva naqvalaH // LiP_1,72.11 //
koRas taTA hyahaNkAro BUtAni ca balaM smftam /
indriyARi ca tasyEva BUzaRAni samantataH // LiP_1,72.12 //
SradDA ca gatirasyEva vedAstasya hayAH smftAH /
padAni BUzaRAnyeva zaqaNgAnyupaBUzaRam // LiP_1,72.13 //
purARanyAyamImAMsA- DarmaSAstrARi suvratAH /
vAlASrayAH pawAScEva sarvalakzaRasaMyutAH // LiP_1,72.14 //
mantrA GaRwAH smftAstezAM varRAH pAdAstaTASramAH /
avacCedo hyanantastu sahasraPaRaBUzitaH // LiP_1,72.15 //
diSaH pAdA raTasyAsya taTA copadiSaS ca ha /
puzkarAdyAH patAkAS ca sOvarRA ratnaBUzitAH // LiP_1,72.16 //
samudrAstasya catvAro raTakambalikAH smftAH /
gaNgAdyAH saritaH SrezWAH sarvABaraRaBUzitAH // LiP_1,72.17 //
cAmarAsaktahastAgrAH sarvAH strIrUpaSoBitAH /
tatratatra kftasTAnAH SoBayAMcakrire raTam // LiP_1,72.18 //
AvahAdyAs taTA sapta sopAnaM hEmamuttamam /
sAraTirBagavAnbrahmA devABIzuDarAH smftAH // LiP_1,72.19 //
pratodo brahmaRastasya praRavo brahmadEvatam /
lokAlokAcalastasya sasopAnaH samantataH // LiP_1,72.20 //
vizamaS ca tadA bAhyo mAnasAdriH suSoBanaH /
nAsAH samantatastasya sarva evAcalAH smftAH // LiP_1,72.21 //
talAH kapotAH kApotAH sarve talanivAsinaH /
merureva mahACatraM mandaraH pArSvaqiRqimaH // LiP_1,72.22 //
SElendraH kArmukaM cEva jyA BujaNgADipaH svayam /
kAlarAtryA taTEveha taTendraDanuzA punaH // LiP_1,72.23 //
GaRwA sarasvatI devI DanuzaH SrutirUpiRI /
izurvizRurmahAtejAH SalyaM somaH Sarasya ca // LiP_1,72.24 //
kAlAgnistacCarasyEva sAkzAttIkzRaH sudAruRaH /
anIkaM vizasamBUtaM vAyavo vAjakAH smftAH // LiP_1,72.25 //
evaM kftvA raTaM divyaM kArmukaM ca SaraM taTA /
sAraTiM jagatAM cEva brahmARaM praBumISvaram // LiP_1,72.26 //
Aruroha raTaM divyaM raRamaRqanaDfg BavaH /
sarvadevagaREryuktaM kampayanniva rodasI // LiP_1,72.27 //
<Śiva mounts Te Cariot>
fziBiH stUyamAnaS ca vandyamAnaS ca bandiBiH /
upanfttaScApsarasAM gaRErnftyaviSAradEH // LiP_1,72.28 //
suSoBamAno varadaH samprekzyEva ca sAraTim /
tasminnArohati raTaM kalpitaM lokasaMBftam // LiP_1,72.29 //
SiroBiH patitA BUmIM turagA vedasaMBavAH /
aTADastAdraTasyAsya BagavAn DaraRIDaraH // LiP_1,72.30 //
vfzendrarUpI cotTApya sTApayAmAsa vE kzaRam /
kzaRAntare vfzendro 'pi jAnuByAmagamadDarAm // LiP_1,72.31 //
aBIzuhasto BagavAn udyamya ca hayAn viBuH /
sTApayAmAsa devasya vacanAdvE raTaM SuBam // LiP_1,72.32 //
tato 'SvAMScodayAmAsa manomArutaraMhasaH /
purARyuddiSya KasTAni dAnavAnAM tarasvinAm // LiP_1,72.33 //
aTAha BagavAn rudro devAnAlokya SaNkaraH /
paSUnAmADipatyaM me dattaM hanmi tato 'surAn // LiP_1,72.34 //
pfTakpaSutvaM devAnAM taTAnyezAM surottamAH /
kalpayitvEva vaDyAste nAnyaTA nEva sattamAH // LiP_1,72.35 //
iti SrutvA vacaH sarvaM devadevasya DImataH /
vizAdamagaman sarve paSutvaM prati SaNkitAH // LiP_1,72.36 //
tezAM BAvaM tato jYAtvA devastAnidamabravIt /
mA vo 'stu paSuBAve 'smin BayaM vibuDasattamAH // LiP_1,72.37 //
SrUyatAM paSuBAvasya vimokzaH kriyatAM ca saH /
yo vE pASupataM divyaM carizyati sa mokzyati // LiP_1,72.38 //
paSutvAditi satyaM ca pratijYAtaM samAhitAH /
ye cApyanye carizyanti vrataM pASupataM mama // LiP_1,72.39 //
mokzyanti te na saMdehaH paSutvAt surasattamAH /
nEzWikaM dvAdaSAbdaM vA tadarDaM varzakatrayam // LiP_1,72.40 //
SuSrUzAM kArayedyastu sa paSutvAdvimucyate /
tasmAtparamidaM divyaM carizyaTa surottamAH // LiP_1,72.41 //
taTeti cAbruvandevAH Sive lokanamaskfte /
tasmAdvE paSavaH sarve devAsuranarAH praBoH // LiP_1,72.42 //
rudraH paSupatiScEva paSupASavimocakaH /
yaH paSustatpaSutvaM ca vratenAnena saMtyajet // LiP_1,72.43 //
tatkftvA na ca pApIyAn iti SAstrasya niScayaH /
<GaReSa pacified>
tato vinAyakaH sAkzAd bAlo 'bAlaparAkramaH // LiP_1,72.44 //
apUjitastadA devEH prAha devAnnivArayan /

SrIvinAyaka uvAca
mAmapUjya jagatyasmin BakzyaBojyAdiBiH SuBEH // LiP_1,72.45 //
kaH pumAnsidDimApnoti devo vA dAnavo 'pi vA /
tatastasmin kzaRAdeva devakArye sureSvarAH // LiP_1,72.46 //
viGnaM karizye deveSa kaTaM kartuM samudyatAH /
tataH sendrAH surAH sarve BItAH sampUjya taM praBum // LiP_1,72.47 //
BakzyaBojyAdiBiScEva uRqarEScEva modakEH /
abruvaMste gaReSAnaM nirviGnaM cAstu naH sadA // LiP_1,72.48 //
Bavo 'pyanekEH kusumEr gaReSaM BakzyES ca BojyEH surasEH suganDEH /*
AliNgya cAGrAya sutaM tadAnImapUjayatsarvasurendramuKyaH // LiP_1,72.49 //*
sampUjya pUjyaM saha devasaMGEr vinAyakaM nAyakamISvarARAm /
gaReSvarEreva nagendraDanvA puratrayaM dagDumasO jagAma // LiP_1,72.50 //
<army of Te gods>
taM devadevaM surasidDasaMGA maheSvaraM BUtagaRAS ca sarve /
gaReSvarA nandimuKAstadAnIM svavAhanEranvayurISamISAH // LiP_1,72.51 //
agre surARAM ca gaReSvarARAM tadATa nandI girirAjakalpam /
vimAnamAruhya puraM prahartuM jagAma mftyuM BagavAniveSaH // LiP_1,72.52 //
yAntaM tadAnIM tu SilAdaputram Aruhya nAgendravfzASvavaryAn /
devAstadAnIM gaRapAS ca sarve gaRA yayuH svAyuDacihnahastAH // LiP_1,72.53 //
KagendramAruhya nagendrakalpaM KagaDvajo vAmata eva SaMBoH /*
jagAma jagatAM hitAya puratrayaM dagDumaluptaSaktiH // LiP_1,72.54 //*
taM sarvadevAH suralokanATaM samantataScAnvayuraprameyam /*
surAsureSaM sahasraraSmir BagavAn sutIkzRaH // LiP_1,72.55 //*
rarAja maDye BagavAnsurARAM vivAhano vArijapatravarRaH /
yaTA sumeroH SiKarADirUQaH sahasraraSmir BagavAn sutIkzRaH // LiP_1,72.56 //
sahasranetraH praTamaH surARAM gajendramAruhya ca dakziRe 'sya /
jagAma rudrasya puraM nihantuM yaToragAMstatra tu vEnateyaH // LiP_1,72.57 //
taM sidDaganDarvasurendravIrAH surendravfndADipam indram ISam /
samantatastuzwuvurizwadaM te jayeti SakraM varapuzpavfzwyA // LiP_1,72.58 //
tadA hyahalyopapatiM sureSaM jagatpatiM divizWAH /*
praRemurAlokya sahasranetraM salIlamaMbA tanayaM yaTendram // LiP_1,72.59 //*
yamapAvakavitteSA vAyurnirftireva ca /
apAmpatis taTeSAno BavaM cAnu samAgatAH // LiP_1,72.60 //
vIraBadro raRe Badro nErftyAM vE raTasya tu /
vfzaBendraM samAruhya romajES ca samAvftaH // LiP_1,72.61 //
sevAM cakre puraM hantuM devadevaM triyaMbakam /
mahAkAlo mahAtejA mahAdeva ivAparaH // LiP_1,72.62 //
vAyavyAM sagaREH sArDaM sevAM cakre raTasya tu // LiP_1,72.63 //
zaRmuKo 'pi saha sidDacAraREH senayA ca girirAjasaMniBaH /
devanATagaRavfndasaMvfto vAraRena ca taTAgnisaMBavaH // LiP_1,72.64 //
viGnaM gaReSo 'pyasureSvarARAM kftvA surARAM BagavAnaviGnam /
viGneSvaro viGnagaRES ca sArDaM taM deSamISAnapadaM jagAma // LiP_1,72.65 //
kAlI tadA kAlaniSAprakASaM SUlaM kapAlABaraRA kareRa /
prakampayantI ca tadA surendrAn mahAsurAsfNmaDupAnamattA // LiP_1,72.66 //
matteBagAmI madalolanetrA mattEH piSAcES ca gaRES ca mattEH /
matteBacarmAMbaravezwitANgI yayO purastAcca gaReSvarasya // LiP_1,72.67 //
tAM sidDaganDarvapiSAcayakza- vidyADarAhIndrasurendramuKyAH /
praRemuruccEraBituzwuvuS ca jayeti devIM himaSElaputrIm // LiP_1,72.68 //
mAtaraH suravarArisUdanAH sAdaraM suragaREH supUjitAH /
mAtaraM yayuraTa svavAhanEH svErgaRErDvajaDarEH samantataH // LiP_1,72.69 //
durgArUQamfgADipA duratigA dordaRqavfndEH SivA biBrARANkuSaSUlapASaparaSuM cakrAsiSaNKAyuDam /
prOQAdityasahasrasadfSErnetrErdahantI paTaM bAlA- bAlaparAkramA BagavatI dEtyAnprahartuM yayO // LiP_1,72.70 //
taM devamISaM tripuraM nihantuM tadA tu devendraraviprakASAH /
gajErhayEH siMhavarE raTES ca vfzEryayuste gaRarAjamuKyAH // LiP_1,72.71 //
halES ca PAlEr musalEr BuSuRqEr girIndrakUwEr girisanniBAste /
yayuH purastAdDi maheSvarasya sureSvarA BUtagaReSvarAS ca // LiP_1,72.72 //
taTendrapadmodBavavizRumuKyAH surA gaReSAS ca gaReSamISam /
jayeti vAgBir BagavantamUcuH kirIwadattAYjalayaH samantAt // LiP_1,72.73 //
nanfturmunayaH sarve daRqahastA jawADarAH /
vavfzuH puzpavarzARi KecarAH sidDacAraRAH /
puratrayaM ca viprendrAH prARadatsarvatas taTA // LiP_1,72.74 //
gaReSvarEr devagaRES ca BfNgI sahAvftaH sarvagaRendravaryaH /
jagAma yogI tripuraM nihantuM vimAnamAruhya yaTA mahendraH // LiP_1,72.75 //
keSo vigatavAsAS ca mahAkeSo mahAjvaraH /
somavallI savarRaS ca somapaH senakas taTA // LiP_1,72.76 //
somaDfk sUryavAcaS ca sUryapezaRakas taTA /
sUryAkzaH sUrinAmA ca suraH sundara eva ca // LiP_1,72.77 //
prakudaH kakudantaS ca kampanaS ca prakampanaH /
indraS cendrajayaScEva mahABIr BImakas taTA // LiP_1,72.78 //
SatAkzaScEva paYcAkzaH sahasrAkzo mahodaraH /
yamajihvaH SatASvaS ca kaRWanaH kaRWapUjanaH // LiP_1,72.79 //
dviSiKas triSiKaScEva taTA paYcaSiKo dvijAH /
muRqo 'rDamuRqo dIrGaS ca piSAcAsyaH pinAkaDfk // LiP_1,72.80 //
pippalAyatanaScEva taTA hyaNgArakASanaH /
SiTilaH SiTilAsyaS ca akzapAdo hyajaH kujaH // LiP_1,72.81 //
ajavaktro hayavaktro gajavaktro 'rDvavaktrakaH /
ityAdyAH parivAryeSaM lakzyalakzaRavarjitAH // LiP_1,72.82 //
vfndaSastaM samAvftya jagmuH somaM gaRErvftAH /
sahasrARAM sahasrARi rudrARAmUrDvaretasAm // LiP_1,72.83 //
samAvftya mahAdevaM devadevaM maheSvaram /
dagDuM puratrayaM jagmuH kowikowigaRErvftAH // LiP_1,72.84 //
trayastriMSatsurAScEva trayaS ca triSatAs taTA /
trayaS ca trisahasrARi jagmurdevAH samantataH // LiP_1,72.85 //
mAtaraH sarvalokAnAM gaRAnAM cEva mAtaraH /
BUtAnAM mAtaraScEva jagmurdevasya pfzWataH // LiP_1,72.86 //
BAti maDye gaRAnAM ca raTamaDye gaReSvaraH /
naBasyamalanakzatre tArAmaDya ivoqurAw // LiP_1,72.87 //
rarAja devI devasya girijA pArSvasaMsTitA /
tadA praBAvato gOrI Bavasyeva jaganmayI // LiP_1,72.88 //
SuBAvatI tadA devI pArSvasaMsTA viBAti sA /
cAmarAsaktahastAgrA sA hemAMbujavarRikA // LiP_1,72.89 //
aTa viBAti viBorviSadaM vapur BasitaBAsitamaMbikayA tayA /
sitamivABramaho saha vidyutA naBasi devapateH paramezWinaH // LiP_1,72.90 //
BAtIndraDanuzAkASaM meruRA ca yaTA jagat /
hiraRyaDanuzA sOmyaM vapuH SaMBoH SaSidyuti // LiP_1,72.91 //
sitAtapatraM ratnAMSu- miSritaM paramezWinaH /
yaTodaye SaSANkasya BAtyaKaRqaM hi maRqalam // LiP_1,72.92 //
sadukUlA Sive raktA lambitA BAti mAlikA /
CatrAntA ratnajAkASAt patantIva saridvarA // LiP_1,72.93 //
aTa mahendraviriYciviBAvasu- praBftiBir natapAdasaroruhaH /
saha tadA ca jagAma tayAMbayA sakalalokahitAya puratrayam // LiP_1,72.94 //
dagDuM samarTo manasA kzaRena carAcaraM sarvamidaM triSUlI /
kimatra dagDuM tripuraM pinAkI svayaM gataScAtra gaRES ca sArDam // LiP_1,72.95 //
raTena kiM cezuvareRa tasya gaRES ca kiM devagaRES ca SaMBoH /
puratrayaM dagDumaluptaSakteH kimetad ityAhur ajendramuKyAH // LiP_1,72.96 //
manvAma nUnaM BagavAnpinAkI lIlArTametatsakalaM pravarttum /
vyavasTitaSceti taTAnyaTA ced AqambareRAsya PalaM kimanyat // LiP_1,72.97 //
puratrayasyAsya samIpavartI sureSvarEr nandimuKES ca nandI /
gaRErgaReSastu rarAja devyA jagadraTo merurivAzwaSfNgEH // LiP_1,72.98 //
aTa nirIkzya sureSvaramISvaraM sagaRamadrisutAsahitaM tadA /
tripuraraNgatalopari saMsTitaH suragaRo 'nujagAma svayaM taTA // LiP_1,72.99 //
jagattrayaM sarvamivAparaM tat puratrayaM tatra viBAti samyak /
nareSvarEScEva gaRES ca devEH suretarES ca triviDErmunIndrAH // LiP_1,72.100 //
<Śiva burns Tripura>
aTa sajyaM DanuH kftvA SarvaH saMDAya taM Saram /
yuktvA pASupatAstreRa tripuraM samacintayat // LiP_1,72.101 //
tasmin sTite mahAdeve rudre vitatakArmuke /
purARi tena kAlena jagmurekatvamASu vE // LiP_1,72.102 //
ekIBAvaM gate cEva tripure samupAgate /
baBUva tumulo harzo devatAnAM mahAtmanAm // LiP_1,72.103 //
tato devagaRAH sarve sidDAS ca paramarzayaH /
jayeti vAco mumucuH saMstuvanto 'zwamUrtikam // LiP_1,72.104 //
aTAha BagavAnbrahmA BaganetranipAtanam /
puzyayoge 'pi samprApte lIlAvaSamumApatim // LiP_1,72.105 //
sTAne tava mahAdeva cezweyaM parameSvara /
pUrvadevAS ca devAS ca samAstava yataH praBo // LiP_1,72.106 //
taTApi devA DarmizWAH pUrvadevAS ca pApinaH /
yatastasmAjjagannATa lIlAM tyaktumihArhasi // LiP_1,72.107 //
kiM raTena DvajeneSa tava dagDuM puratrayam /
izuRA BUtasaMGES ca vizRunA ca mayA praBo // LiP_1,72.108 //
puzyayoge tvanuprApte puraM dagDumihArhasi /
yAvanna yAnti deveSa viyogaM tAvadeva tu // LiP_1,72.109 //
dagDumarhasi SIGraM tvaM trIRyetAni purARi vE /
aTa devo mahAdevaH sarvajYastadavEkzata // LiP_1,72.110 //
puratrayaM virUpAkzas tatkzaRAdBasma vE kftam /
somaS ca BagavAnvizRuH kAlAgnirvAyureva ca // LiP_1,72.111 //
Sare vyavasTitAH sarve devamUcuH praRamya tam /
dagDamapyaTa deveSa vIkzaRena puratrayam // LiP_1,72.112 //
asmadDitArTaM deveSa SaraM moktumihArhasi /
aTa saMmfjya Danuzo jyAM hasan tripurArdanaH // LiP_1,72.113 //
mumoca bARaM viprendrA vyAkfzyAkarRam ISvaraH /
tatkzaRAttripuraM dagDvA tripurAntakaraH SaraH // LiP_1,72.114 //
devadevaM samAsAdya namaskftvA vyavasTitaH /
reje puratrayaM dagDaM dEtyakowiSatErvftam // LiP_1,72.115 //
izuRA tena kalpAnte rudreReva jagattrayam /
ye pUjayanti tatrApi dEtyA rudraM sabAnDavAH // LiP_1,72.116 //
gARapatyaM tadA SaMBor yayuH pUjAviDerbalAt /
na kiMcid abruvan devAH sendropendrA gaReSvarAH // LiP_1,72.117 //
BayAddevaM nirIkzyEva devIM himavataH sutAm /
dfzwvA BItaM tadAnIkaM devAnAM devapuNgavaH // LiP_1,72.118 //
kiM cetyAha tadA devAn praRemustaM samantataH // LiP_1,72.119 //
vavandire nandinaminduBUzaRaM vavandire parvatarAjasaMBavAm /
vavandire cAdrisutAsutaM praBuM vavandire devagaRA maheSvaram // LiP_1,72.120 //
tuzwAva hfdaye brahmA devEH saha samAhitaH /
vizRunA ca BavaM devaM tripurArAtimISvaram // LiP_1,72.121 //

SrIpitAmaha uvAca
prasIda devadeveSa prasIda parameSvara /
prasIda jagatAM nATa prasIdAnandadAvyaya // LiP_1,72.122 //
paYcAsyarudrarudrAya paYcASatkowimUrtaye /
AtmatrayopavizwAya vidyAtattvAya te namaH // LiP_1,72.123 //
SivAya SivatattvAya aGorAya namonamaH /
aGorAzwakatattvAya dvAdaSAtmasvarUpiRe // LiP_1,72.124 //
vidyutkowipratIkASam azwakASaM suSoBanam /
rUpamAsTAya loke 'smin saMsTitAya SivAtmane // LiP_1,72.125 //
agnivarRAya rOdrAya aMbikArDaSarIriRe /
DavalaSyAmaraktAnAM muktidAyAmarAya ca // LiP_1,72.126 //
jyezWAya rudrarUpAya somAya varadAya ca /
trilokAya tridevAya vazawkArAya vE namaH // LiP_1,72.127 //
maDye gaganarUpAya gaganasTAya te namaH /
azwakzetrAzwarUpAya azwatattvAya te namaH // LiP_1,72.128 //
caturDA ca caturDA ca caturDA saMsTitAya ca /
paYcaDA paYcaDA cEva paYcamantraSarIriRe // LiP_1,72.129 //
catuHzazwiprakArAya akArAya namonamaH /
dvAtriMSattattvarUpAya ukArAya namonamaH // LiP_1,72.130 //
zoqaSAtmasvarUpAya makArAya namonamaH /
azwaDAtmasvarUpAya arDamAtrAtmane namaH // LiP_1,72.131 //
oNkArAya namastuByaM caturDA saMsTitAya ca /
gaganeSAya devAya svargeSAya namo namaH // LiP_1,72.132 //
saptalokAya pAtAla- narakeSAya vE namaH /
azwakzetrAzwarUpAya parAtparatarAya ca // LiP_1,72.133 //
sahasraSirase tuByaM sahasrAya ca te namaH /
sahasrapAdayuktAya SarvAya paramezWine // LiP_1,72.134 //
navAtmatattvarUpAya navAzwAtmAtmaSaktaye /
punarazwaprakASAya taTAzwAzwakamUrtaye // LiP_1,72.135 //
catuHzazwyAtmatattvAya punarazwaviDAya te /
guRAzwakavftAyEva guRine nirguRAya te // LiP_1,72.136 //
mUlasTAya namastuByaM SASvatasTAnavAsine /
nABimaRqalasaMsTAya hfdi niHsvanakAriRe // LiP_1,72.137 //
kanDare ca sTitAyEva tAluranDrasTitAya ca /
BrUmaDye saMsTitAyEva nAdamaDye sTitAya ca // LiP_1,72.138 //
candrabimbasTitAyEva SivAya SivarUpiRe /
vahnisomArkarUpAya zawtriMSacCaktirUpiRe // LiP_1,72.139 //
triDA saMvftya lokAnvE prasuptaBujagAtmane /
triprakAraM sTitAyEva tretAgnimayarUpiRe // LiP_1,72.140 //
sadASivAya SAntAya maheSAya pinAkine /
sarvajYAya SaraRyAya sadyojAtAya vE namaH // LiP_1,72.141 //
aGorAya namastuByaM vAmadevAya te namaH /
tatpuruzAya namo 'stu ISAnAya namonamaH // LiP_1,72.142 //
namastriMSatprakASAya SAntAtItAya vE namaH /
ananteSAya sUkzmAya uttamAya namo 'stu te // LiP_1,72.143 //
ekAkzAya namastuByam ekarudrAya te namaH /
namastrimUrtaye tuByaM SrIkaRWAya SiKaRqine // LiP_1,72.144 //
anantAsanasaMsTAya anantAyAntakAriRe /
vimalAya viSAlAya vimalANgAya te namaH // LiP_1,72.145 //
vimalAsanasaMsTAya vimalArTArTarUpiRe /
yogapIWAntarasTAya yogine yogadAyine // LiP_1,72.146 //
yoginAM hfdi saMsTAya sadA nIvAraSUkavat /
pratyAhArAya te nityaM pratyAhAraratAya te // LiP_1,72.147 //
pratyAhAraratAnAM ca pratisTAnasTitAya ca /
DAraRAyE namastuByaM DAraRABiratAya te // LiP_1,72.148 //
DAraRAByAsayuktAnAM purastAtsaMsTitAya ca /
DyAnAya DyAnarUpAya DyAnagamyAya te namaH // LiP_1,72.149 //
DyeyAya DyeyagamyAya DyeyaDyAnAya te namaH /
DyeyAnAmapi DyeyAya namo DyeyatamAya te // LiP_1,72.150 //
samADAnABigamyAya samADAnAya te namaH /
samADAnaratAnAM tu nirvikalpArTarUpiRe // LiP_1,72.151 //
dagDvodDftaM sarvamidaM tvayAdya jagattrayaM rudra puratrayaM hi /
kaH stotumicCet kaTamIdfSaM tvAM stozye hi tuzwAya SivAya tuByam // LiP_1,72.152 //
BaktyA ca tuzwyAdButadarSanAcca martyA amartyA api devadeva /
ete gaRAH sidDagaREH praRAmaM kurvanti deveSa gaReSa tuByam // LiP_1,72.153 //
nirIkzaRAdeva viBo 'si dagDuM puratrayaM cEva jagattrayaM ca /
lIlAlasenAMbikayA kzaRena dagDaM kilezuS ca tadATa muktaH // LiP_1,72.154 //
kfto raTaScezuvaraS ca SuBraM SarasanaM te tripurakzayAya /
anekayatnES ca mayATa tuByaM PalaM na dfzwaM surasidDasaMGEH // LiP_1,72.155 //
raTo raTI devavaro hariS ca rudraH svayaM SakrapitAmahO ca /
tvameva sarve Bagavan kaTaM tu stozye hy atozyaM praRipatya mUrDnA // LiP_1,72.156 //
anantapAdas tvam anantabAhur anantamUrDAntakaraH SivaS ca /
anantamUrtiH kaTam IdfSaM tvAM tozye hy atozyaM kaTamIdfSaM tvAm // LiP_1,72.157 //
namonamaH sarvavide SivAya rudrAya SarvAya BavAya tuByam /
sTUlAya sUkzmAya susUkzmasUkzma- sUkzmAya sUkzmArTavide viDAtre // LiP_1,72.158 //
srazwre namaH sarvasurAsurARAM Bartre ca hartre jagatAM viDAtre /
netre surARAmasureSvarARAM dAtre praSAstre mama sarvaSAstre // LiP_1,72.159 //
vedAntavedyAya sunirmalAya vedArTavidBiH satataM stutAya /
vedAtmarUpAya BavAya tuByam antAya maDyAya sumaDyamAya // LiP_1,72.160 //
AdyantaSUnyAya ca saMsTitAya taTA tvaSUnyAya ca liNgine ca /
aliNgine liNgamayAya tuByaM liNgAya vedAdimayAya sAkzAt // LiP_1,72.161 //
rudrAya mUrDAnanikfntanAya mamAdidevasya ca yajYamUrteH /
viDvAntaBaNgaM mama kartumISa dfzwvEva BUmO karajAgrakowyA // LiP_1,72.162 //
aho vicitraM tava devadeva vicezwitaM sarvasurAsureSa /
dehIva devEH saha devakAryaM karizyase nirguRarUpatattva // LiP_1,72.163 //
ekaM sTUlaM sUkzmamekaM susUkzmaM mUrtAmUrtaM mUrtamekaM hyamUrtam /
ekaM dfzwaM vANmayaM cEkamISaM DyeyaM cEkaM tattvamatrAdButaM te // LiP_1,72.164 //
svapne dfzwaM yatpadArTaM hyalakzyaM dfzwaM nUnaM BAti manye na cApi /
mUrtirno vE dEvakISAna devEr lakzyA yatnErapyalakzyaM kaTaM tu // LiP_1,72.165 //
divyaH kva deveSa BavatpraBAvo vayaM kva BaktiH kva ca te stutiS ca /
taTApi BaktyA vilapantamISa pitAmahaM mAM Bagavankzamasva // LiP_1,72.166 //

sUta uvAca
ya imaM SfRuyAddvijottamA Buvi devaM praRipatya paWet /
sa ca muYcati pApabanDanaM BavaBaktyA puraSAsituH stavam // LiP_1,72.167 //
SrutvA ca BaktyA caturAnanena stuto hasaYSElasutAM nirIkzya /
stavaM tadA prAha mahAnuBAvaM mahABujo mandaraSfNgavAsI // LiP_1,72.168 //

Siva uvAca
stavenAnena tuzwo 'smi tava BaktyA ca padmaja /
varAn varaya BadraM te devAnAM ca yaTepsitAn // LiP_1,72.169 //

sUta uvAca
tataH praRamya deveSaM BagavAnpadmasaMBavaH /
kftAYjalipuwo BUtvA prAhedaM prItamAnasaH // LiP_1,72.170 //

SrIpitAmaha uvAca
BagavandevadeveSa tripurAntaka SaNkara /
tvayi BaktiM parAM me 'dya prasIda parameSvaram // LiP_1,72.171 //
devAnAM cEva sarvezAM tvayi sarvArTadeSvara /
prasIda Baktiyogena sAraTyena ca sarvadA // LiP_1,72.172 //
janArdano 'pi BagavAn namaskftya maheSvaram /
kftAYjalipuwo BUtvA prAha sAMbaM triyaMbakam // LiP_1,72.173 //
vAhanatvaM taveSAna nityamIhe prasIda me /
tvayi BaktiM ca deveSa devadeva namo 'stu te // LiP_1,72.174 //
sAmarTyaM ca sadA mahyaM BavantaM voQumISvaram /
sarvajYatvaM ca varada sarvagatvaM ca SaNkara // LiP_1,72.175 //

sUta uvAca
tayoH SrutvA mahAdevo vijYaptiM parameSvaraH /
sAraTye vAhanatve ca kalpayAmAsa vE BavaH // LiP_1,72.176 //
dattvA tasmE brahmaRe vizRave ca dagDvA dEtyAndevadevo mahAtmA /
sArDaM devyA nandinA BUtasaMGEr antarDAnaM kArayAmAsa SarvaH // LiP_1,72.177 //
tatastadA maheSvare gate raRAdgaREH saha /
sureSvarAH suvismitA BavaM praRamya pArvatIm // LiP_1,72.178 //
yayuS ca duHKavarjitAH svavAhanErdivaM tataH /
sureSvarA munISvarA gaReSvarAS ca BAskarAH // LiP_1,72.179 //
tripurArerimaM puRyaM nirmitaM brahmaRA purA /
yaH paWecCrAdDakAle vA dEve karmaRi ca dvijAH // LiP_1,72.180 //
SrAvayedvA dvijAn BaktyA brahmalokaM sa gacCati /
mAnasErvAcikEH pApEs taTA vE kAyikEH punaH // LiP_1,72.181 //
sTUlEH sUkzmEH susUkzmES ca mahApAtakasaMBavEH /
pAtakES ca dvijaSrezWA upapAtakasaMBavEH // LiP_1,72.182 //
pApES ca mucyate jantuH SrutvADyAyamimaM SuBam /
Satravo nASamAyAnti saMgrAme vijayIBavet // LiP_1,72.183 //
sarvarogErna bADyeta Apado na spfSanti tam /
DanamAyuryaSo vidyAM praBAvamatulaM laBet // LiP_1,72.184 //

iti SrIliNgamahApurARe pUrvaBAge tripuradAhe brahmastavo nAma dvisaptitamo 'DyAyaH



_______________________________________________________________

LiP, 1, 73

sUta uvAca
gate maheSvare deve dagDvA ca tripuraM kzaRAt /
sadasyAha surendrARAM BagavAnpadmasaMBavaH // LiP_1,73.1 //

pitAmaha uvAca
saMtyajya devadeveSaM liNgamUrtimaheSvaram /
tArapOtro mahAtejAs tArakasya suto balI // LiP_1,73.2 //
tArakAkzo 'pi ditijaH kamalAkzaS ca vIryavAn /
vidyunmAlI ca dEtyeSaH anye cApi sabAnDavAH // LiP_1,73.3 //
tyaktvA devaM mahAdevaM mAyayA ca hareH praBoH /
sarve vinazwAH praDvastAH svapurEH purasaMBavEH // LiP_1,73.4 //
tasmAtsadA pUjanIyo liNgamUrtiH sadASivaH /
yAvatpUjA sureSAnAM tAvadeva sTitiryataH // LiP_1,73.5 //
pUjanIyaH Sivo nityaM SradDayA devapuNgavEH /
sarvaliNgamayo lokaH sarvaM liNge pratizWitam // LiP_1,73.6 //
tasmAt sampUjayelliNgaM ya icCetsidDimAtmanaH /
sarve liNgArcanAdeva devA dEtyAS ca dAnavAH // LiP_1,73.7 //
yakzA vidyADarAH sidDA rAkzasAH piSitASanAH /
pitaro munayaScApi piSAcAH kinnarAdayaH // LiP_1,73.8 //
arcayitvA liNgamUrti saMsidDA nAtra saMSayaH /
tasmAlliNgaM yajennityaM yena kenApi vA surAH // LiP_1,73.9 //
paSavaS ca vayaM tasya devadevasya DImataH /
paSutvaM ca parityajya kftvA pASupataM tataH // LiP_1,73.10 //
pUjanIyo mahAdevo liNgamUrtiH sanAtanaH /
viSoDya cEva BUtAni paYcaBiH praRavEH samam // LiP_1,73.11 //
prARAyAmEH samAyuktEH paYcaBiH surapuNgavAH /
caturBiH praRavEScEva prARAyAmaparAyaREH // LiP_1,73.12 //
triBiS ca praRavErdevAH prARAyAmEstaTAviDEH /
dviDA nyasya taTOMkAraM prARAyAmaparAyaRaH // LiP_1,73.13 //
tataScOMkAram uccArya prARApAnO niyamya ca /
jYAnAmftena sarvANgAny ApUrya praRavena ca // LiP_1,73.14 //
guRatrayaM caturDAKyam ahaNkAraM ca suvratAH /
tanmAtrARi ca BUtAni taTA budDIndriyARi ca // LiP_1,73.15 //
karmendriyARi saMSoDya puruzaM yugalaM taTA /
cidAtmAnaM tanuM kftvA cAgnirBasmeti saMspfSet // LiP_1,73.16 //
vAyurBasmeti ca vyoma taTAmBaH pfTivI taTA /
triyAyuzaM trisaMDyaM ca DUlayed Basitena yaH // LiP_1,73.17 //
sa yogI sarvatattvajYo vrataM pASupataM tvidam /
Bavena pASamokzArTaM kaTitaM devasattamAH // LiP_1,73.18 //
evaM pASupataM kftvA sampUjya parameSvaram /
liNge purA mayA dfzwe vizRunA ca mahAtmanA // LiP_1,73.19 //
paSavo nEva jAyante varzamAtreRa devatAH /
asmABiH sarvakAryARAM devamaByarcya yatnataH // LiP_1,73.20 //
bAhye cAByantare cEva manye kartavyamISvaram /
pratijYA mama vizRoS ca divyEzA surasattamAH // LiP_1,73.21 //
munInAM ca na saMdehas tasmAt sampUjayecCivam /
sA hAnistanmahacCidraM sa mohaH sA ca mUkatA // LiP_1,73.22 //
yatkzaRaM vA muhUrtaM vA SivamekaM na cintayet /
BavaBaktiparA ye ca BavapraRatacetasaH // LiP_1,73.23 //
BavasaMsmaraRodyuktA na te duHKasya BAjanam /
BavanAni manojYAni divyamABaraRaM striyaH // LiP_1,73.24 //
DanaM vA tuzwiparyantaM SivapUjAviDeH Palam /
ye vAYCanti mahABogAn rAjyaM ca tridaSAlaye /
te 'rcayantu sadA kAlaM liNgamUrtiM maheSvaram // LiP_1,73.25 //
hatvA BittvA ca BUtAni dagDvA sarvamidaM jagat // LiP_1,73.26 //
yajedekaM virUpAkzaM na pApEH sa pralipyate /
SElaM liNgaM madIyaM hi sarvadevanamaskftam // LiP_1,73.27 //
ityuktvA pUrvamaByarcya rudraM triBuvaneSvaram /
tuzwAva vAgBir izwABir devadevaM triyaMbakam // LiP_1,73.28 //
tadApraBfti SakrAdyAH pUjayAmAsurISvaram /
sAkzAtpASupataM kftvA BasmodDUlitavigrahAH // LiP_1,73.29 //

iti SrIliNgamahApurARe pUrvaBAge brahmaproktaliNgArcanaviDir nAma trisaptatitamo 'DyAyaH



_______________________________________________________________

LiP, 1, 74

sUta uvAca
<deity => liNga>
liNgAni kalpayitvEvaM svADikArAnurUpataH /
viSvakarmA dadO tezAM niyogAdbrahmaRaH praBoH // LiP_1,74.1 //
indranIlamayaM liNgaM vizRunA pUjitaM sadA /
padmarAgamayaM Sakro hEmaM viSravasaH sutaH // LiP_1,74.2 //
viSvedevAs taTA rOpyaM vasavaH kAntikaM SuBam /
ArakUwamayaM vAyur aSvinO pArTivaM sadA // LiP_1,74.3 //
sPAwikaM varuRo rAjA AdityAstAmranirmitam /
mOktikaM somarAq DImAMs taTA liNgamanuttamam // LiP_1,74.4 //
anantAdyA mahAnAgAH pravAlakamayaM SuBam /
dEtyA hyayomayaM liNgaM rAkzasAS ca mahAtmanaH // LiP_1,74.5 //
trElohikaM guhyakAS ca sarvalohamayaM gaRAH /
cAmuRqA sEkataM sAkzAn mAtaraS ca dvijottamAH // LiP_1,74.6 //
dArujaM nErftir BaktyA yamo mArakataM SuBam /
nIlAdyAS ca taTA rudrAH SudDaM BasmamayaM SuBam // LiP_1,74.7 //
lakzmIvfkzamayaM lakzmIr guho vE gomayAtmakam /
munayo muniSArdUlAH kuSAgramayam uttamam // LiP_1,74.8 //
vAmAdyAH puzpaliNgaM tu ganDaliNgaM manonmanI /
sarasvatI ca ratnena kftaM rudrasya vAgBavA // LiP_1,74.9 //
durgA hEmaM mahAdevaM savedikamanuttamam /
ugrA pizwamayaM sarve mantrA hyAjyamayaM SuBam // LiP_1,74.10 //
vedAH sarve daDimayaM piSAcAH sIsanirmitam /
leBire ca yaTAyogyaM prasAdAdbrahmaRaH padam // LiP_1,74.11 //
bahunAtra kimuktena carAcaramidaM jagat /
SivaliNgaM samaByarcya sTitamatra na saMSayaH // LiP_1,74.12 //
<types of liNgas acc. to material>
zaqviDaM liNgamityAhur dravyARAM ca praBedataH /
tezAM BedAScaturyukta- catvAriMSaditi smftAH // LiP_1,74.13 //
SElajaM praTamaM proktaM tadDi sAkzAccaturviDam /
dvitIyaM ratnajaM tacca saptaDA munisattamAH // LiP_1,74.14 //
tftIyaM DAtujaM liNgam azwaDA paramezWinaH /
turIyaM dArujaM liNgaM tattu zoqaSaDocyate // LiP_1,74.15 //
mfnmayaM paYcamaM liNgaM dviDA BinnaM dvijottamAH /
zazWaM tu kzaRikaM liNgaM saptaDA parikIrtitam // LiP_1,74.16 //
SrIpradaM ratnajaM liNgaM SElajaM sarvasidDidam /
DAtujaM DanadaM sAkzAd dArujaM BogasidDidam // LiP_1,74.17 //
mfnmayaM cEva viprendrAH sarvasidDikaraM SuBam /
SElajaM cottamaM proktaM maDyamaM cEva DAtujam // LiP_1,74.18 //
bahuDA liNgaBedAS ca nava cEva samAsataH /
mUle brahmA taTA maDye vizRustriBuvaneSvaraH // LiP_1,74.19 //
rudropari mahAdevaH praRavAKyaH sadASivaH /
liNgavedI mahAdevI triguRA trimayAMbikA // LiP_1,74.20 //
tayA ca pUjayedyastu devI devaS ca pUjitO /
SElajaM ratnajaM vApi DAtujaM vApi dArujam // LiP_1,74.21 //
mfnmayaM kzaRikaM vApi BaktyA sTApya PalaM SuBam /
surendrAmBojagarBAgni- yamAmbupaDaneSvarEH // LiP_1,74.22 //
sidDavidyADarAhIndrEr yakzadAnavakinnarEH /
stUyamAnaH supuRyAtmA devadunduBiniHsvanEH // LiP_1,74.23 //
BUrBUvaHsvarmaharlokAn kramAd vE janataH param /
tapaH satyaM parAkramya BAsayan svena tejasA // LiP_1,74.24 //
liNgasTApanasanmArga- nihitasvAyatAsinA /
ASu brahmARqamudBidya nirgacCannirviSaNkayA // LiP_1,74.25 //
SElajaM ratnajaM vApi DAtujaM vApi dArujam /
mfnmayaM kzaRikaM tyaktvA sTApayetsakalaM vapuH // LiP_1,74.26 //
viDinA cEva kftvA tu skandomAsahitaM SuBam /
kundagokzIrasaMkASaM liNgaM yaH sTApayennaraH // LiP_1,74.27 //
nfRAM tanuM samAsTAya sTito rudro na saMSayaH /
darSanAtsparSanAttasya laBante nirvftiM narAH // LiP_1,74.28 //
tasya puRyaM mayA vaktuM samyagyugaSatErapi /
Sakyate nEva viprendrAs tasmAd vE sTApayet taTA // LiP_1,74.29 //
sarvezAmeva martyAnAM viBordivyaM vapuH SuBam /
sakalaM BAvanAyogyaM yoginAmeva nizkalam // LiP_1,74.30 //

iti SrIliNgamahApurARe pUrvaBAge SivaliNgaBedasaMsTApanAdivarRanaM nAma catuHsaptatitamo 'DyAyaH



_______________________________________________________________


LiP, 1, 75

fzaya UcuH
nizkalo nirmalo nityaH sakalatvaM kaTaM gataH /
vaktumarhasi cAsmAkaM yaTA pUrvaM yaTA Srutam // LiP_1,75.1 //

sUta uvAca
paramArTavidaH kecid UcuH praRavarUpiRam /
vijYAnamiti viprendrAH SrutvA SrutiSirasyajam // LiP_1,75.2 //
SabdAdivizayaM jYAnaM jYAnamityaBiDIyate /
tajjYAnaM BrAntirahitam ityanye neti cApare // LiP_1,75.3 //
yajjYAnaM nirmalaM SudDaM nirvikalpaM nirASrayam /
guruprakASakaM jYAnam ityanye munayo dvijAH // LiP_1,75.4 //
jYAnenEva BavenmuktiH prasAdo jYAnasidDaye /
uBAByAM mucyate yogI tatrAnandamayo Bavet // LiP_1,75.5 //
vadanti munayaH kecit karmaRA tasya saMgatim /
kalpanAkalpitaM rUpaM saMhftya svecCayEva hi // LiP_1,75.6 //
dyOrmUrDA tu viBostasya KaM nABiH paramezWinaH /
somasUryAgnayo netre diSaH SrotraM mahAtmanaH // LiP_1,75.7 //
caraRO cEva pAtAlaM samudrastasya cAMbaram /
devAstasya BujAH sarve nakzatrARi ca BUzaRam // LiP_1,75.8 //
prakftistasya patnI ca puruzo liNgamucyate /
vaktrAdvE brAhmaRAH sarve brahmA ca BagavAnpraBuH // LiP_1,75.9 //
indropendrO BujAByAM tu kzatriyAS ca mahAtmanaH /
vESyAScorupradeSAttu SUdrAH pAdAtpinAkinaH // LiP_1,75.10 //
puzkarAvartakAdyAstu keSAstasya prakIrtitAH /
vAyavo GrARajAstasya gatiH SrOtaM smftis taTA // LiP_1,75.11 //
aTAnenEva karmAtmA prakftestu pravartakaH /
puMsAM tu puruzaH SrImAn jYAnagamyo na cAnyaTA // LiP_1,75.12 //
karmayajYasahasreByas tapoyajYo viSizyate /
tapoyajYasahasreByo japayajYo viSizyate // LiP_1,75.13 //
japayajYasahasreByo DyAnayajYo viSizyate /
DyAnayajYAtparo nAsti DyAnaM jYAnasya sADanam // LiP_1,75.14 //
yadA samarase nizWo yogI DyAnena paSyati /
DyAnayajYaratasyAsya tadA saMnihitaH SivaH // LiP_1,75.15 //
nAsti vijYAninAM SOcaM prAyaScittAdi codanA /
viSudDA vidyayA sarve brahmavidyAvido janAH // LiP_1,75.16 //
nAsti kriyA ca lokezu suKaM duHKaM vicArataH /
DarmADarmO japo homo DyAninAM saMniDiH sadA // LiP_1,75.17 //
parAnandAtmakaM liNgaM viSudDaM Sivamakzaram /
nizkalaM sarvagaM jYeyaM yoginAM hfdi saMsTitam // LiP_1,75.18 //
liNgaM tu dviviDaM prAhur bAhyamAByantaraM dvijAH /
bAhyaM sTUlaM muniSrezWAH sUkzmamAByantaraM dvijAH // LiP_1,75.19 //
karmayajYaratAH sTUlAH sTUlaliNgArcane ratAH /
asatAM BAvanArTAya nAnyaTA sTUlavigrahaH // LiP_1,75.20 //
ADyAtmikaM ca yalliNgaM pratyakzaM yasya no Bavet /
asO mUQo bahiH sarvaM kalpayitvEva nAnyaTA // LiP_1,75.21 //
jYAninAM sUkzmamamalaM Bavetpratyakzamavyayam /
yaTA sTUlamayuktAnAM mftkAzWAdyEH prakalpitam // LiP_1,75.22 //
arTo vicArato nAstIty anye tattvArTavedinaH /
nizkalaH sakalaSceti sarvaM SivamayaM tataH // LiP_1,75.23 //
vyomEkamapi dfzwaM hi SarAvaM prati suvratAH /
pfTaktvaM cApfTaktvaM ca SaNkarasyeti cApare // LiP_1,75.24 //
pratyayArTaM hi jagatAm ekasTo 'pi divAkaraH /
eko 'pi bahuDA dfzwo jalADArezu suvratAH // LiP_1,75.25 //
jantavo divi BUmO ca sarve vE pAYcaBOtikAH /
taTApi bahulA dfzwA jAtivyaktiviBedataH // LiP_1,75.26 //
dfSyate SrUyate yadyat tattadvidDi SivAtmakam /
Bedo janAnAM loke 'smin pratiBAso vicArataH // LiP_1,75.27 //
svapne ca vipulAn BogAn BuktvA martyaH suKI Bavet /
duHKI ca BogaM duHKaM ca nAnuBUtaM vicArataH // LiP_1,75.28 //
evamAhustaTAnye ca sarve vedArTatattvagAH /
hfdi saMsAriRAM sAkzAt sakalaH parameSvaraH // LiP_1,75.29 //
yoginAM nizkalo devo jYAninAM ca jaganmayaH /
triviDaM parameSasya vapurloke praSasyate // LiP_1,75.30 //
nizkalaM praTamaM cEkaM tataH sakalanizkalam /
tftIyaM sakalaM cEva nAnyaTeti dvijottamAH // LiP_1,75.31 //
arcayanti muhuH kecit sadA sakalanizkalam /
sarvajYaM hfdaye kecic CivaliNge viBAvasO // LiP_1,75.32 //
sakalaM munayaH kecit sadA saMsAravartinaH /
evamaByarcayantyeva sadArAH sasutA narAH // LiP_1,75.33 //
yaTA Sivas taTA devI yaTA devI taTA SivaH /
tasmAdaBedabudDyEva saptaviMSatpraBedataH // LiP_1,75.34 //
yajanti dehe bAhye ca catuzkoRe zaqasrake /
daSAre dvAdaSAre ca zoqaSAre trirasrake // LiP_1,75.35 //
sa svecCayA SivaH sAkzAd devyA sArDaM sTitaH praBuH /
saMtAraRArTaM ca SivaH sadasadvyaktivarjitaH // LiP_1,75.36 //
tamekamAhurdviguRaM ca kecit kecittamAhustriguRAtmakaM ca /
Ucus taTA taM ca SivaM taTAnye saMsAriRaM vedavido vadanti // LiP_1,75.37 //
BaktyA ca yogena SuBena yuktA viprAH sadA DarmaratA viSizwAH /
yajanti yogeSam aSezamUrtiM zaqasramaDye Bagavantameva // LiP_1,75.38 //
ye tatra paSyanti SivaM trirasre tritattvamaDye triguRaM triyakzam /
te yAnti cEnaM na ca yogino 'nye tayA ca devyA puruzaM purARam // LiP_1,75.39 //

iti SrIliNgamahApurARe pUrvaBAge SivAdvEtakaTanaM nAma paYcasaptatitamo 'DyAyaH



_______________________________________________________________


LiP, 1, 76

sUta uvAca
ataH paraM pravakzyAmi svecCAvigrahasaMBavam /
pratizWAyAH PalaM sarvaM sarvalokahitAya vE // LiP_1,76.1 //
skandomAsahitaM devam AsInaM paramAsane /
kftvA BaktyA pratizWApya sarvAnkAmAnavApnuyAt // LiP_1,76.2 //
skandomAsahitaM devaM sampUjya viDinA sakft /
yatPalaM laBate martyas tadvadAmi yaTASrutam // LiP_1,76.3 //
sUryakowipratikASEr vimAnEH sArvakAmikEH /
rudrakanyAsamAkIrREr geyanAwyasamanvitEH // LiP_1,76.4 //
SivavatkrIqate yogI yAvadABUtasaMplavam /
tatra BuktvA mahABogAn vimAnEH sArvakAmikEH // LiP_1,76.5 //
OmaM kOmAramESAnaM vEzRavaM brAhmameva ca /
prAjApatyaM mahAtejA janalokaM mahas taTA // LiP_1,76.6 //
Endram AsAdya cEndratvaM kftvA varzAyutaM punaH /
BuktvA cEva Buvarloke BogAn divyAn suSoBanAn // LiP_1,76.7 //
merumAsAdya devAnAM Bavanezu pramodate /
ekapAdaM caturbAhuM trinetraM SUlasaMyutam // LiP_1,76.8 //
sfzwvA sTitaM hariM vAme dakziRe caturAnanam /
azwAviMSatirudrARAM kowiH sarvANgasupraBam // LiP_1,76.9 //
paYcaviMSatikaM sAkzAt puruzaM hfdayAttaTA /
prakftiM vAmataScEva budDiM vE budDideSataH // LiP_1,76.10 //
ahaNkAramahaNkArAt tanmAtrARi tu tatra vE /
indriyARIndriyAdeva lIlayA parameSvaram // LiP_1,76.11 //
pfTivIM pAdamUlAttu guhyadeSAjjalaM taTA /
nABideSAt taTA vahniM hfdayAdBAskaraM taTA // LiP_1,76.12 //
kaRWAtsomaM taTAtmAnaM BrUmaDyAnmastakAddivam /
sfzwEvaM saMsTitaM sAkzAj jagatsarvaM carAcaram // LiP_1,76.13 //
sarvajYaM sarvagaM devaM kftvA vidyAviDAnataH /
pratizWApya yaTAnyAyaM SivasAyujyamApnuyAt // LiP_1,76.14 //
tripAdaM saptahastaM ca catuHSfNgaM dviSIrzakam /
kftvA yajYeSamISAnaM vizRuloke mahIyate // LiP_1,76.15 //
tatra BuktvA mahABogAn kalpalakzaM suKI naraH /
kramAdAgatya loke 'smin sarvayajYAntago Bavet // LiP_1,76.16 //
vfzArUQaM tu yaH kuryAt somaM somArDaBUzaRam /
hayameDAyutaM kftvA yatpuRyaM tad avApya saH // LiP_1,76.17 //
kAYcanena vimAnena kiNkiRIjAlamAlinA /
gatvA SivapuraM divyaM tatrEva sa vimucyate // LiP_1,76.18 //
nandinA sahitaM devaM sAmbaM sarvagaRErvftam /
kftvA yatPalamApnoti vakzye tadvE yaTASrutam // LiP_1,76.19 //
sUryamaRqalasaMkASEr vimAnEr vfzasaMyutEH /
apsarogaRasaMkIrREr devadAnavadurlaBEH // LiP_1,76.20 //
nftyadBir apsaraHsaMGEH sarvataH sarvaSoBitEH /
gatvA SivapuraM divyaM gARapatyamavApnuyAt // LiP_1,76.21 //
nftyantaM devadeveSaM SElajAsahitaM praBum /
sahasrabAhuM sarvajYaM caturbAhum aTApi vA // LiP_1,76.22 //
BfgvAdyErBUtasaMGES ca saMvftaM parameSvaram /
SElajAsahitaM sAkzAd vfzaBaDvajamISvaram // LiP_1,76.23 //
brahmendravizRusomAdyEH sadA sarvErnamaskftam /
mAtfBir muniBiScEva saMvftaM parameSvaram // LiP_1,76.24 //
kftvA BaktyA pratizWApya yatPalaM tadvadAmyaham /
sarvayajYatapodAna- tIrTadevezu yat Palam // LiP_1,76.25 //
tatPalaM kowiguRitaM labDvA yAti SivaM padam /
tatra BuktvA mahABogAn yAvad ABUtasaMplavam // LiP_1,76.26 //
sfzwyantare punaH prApte mAnavaM padamApnuyAt /
nagnaM caturBujaM SvetaM trinetraM sarpameKalam // LiP_1,76.27 //
kapAlahastaM deveSaM kfzRakuYcitamUrDajam /
kftvA BaktyA pratizWApya SivasAyujyamApnuyAt // LiP_1,76.28 //
iBendradArakaM devaM sAMbaM sidDArTadaM praBum /
suDUmravarRaM raktAkzaM trinetraM candraBUzaRam // LiP_1,76.29 //
kAkapakzaDaraM mUrDnA nAgawaNkaDaraM haram /
siMhAjinottarIyaM ca mfgacarmAMbaraM praBum // LiP_1,76.30 //
tIkzRadaMzwraM gadAhastaM kapAlodyatapARinam /
huMPawkAre mahASabda- SabditAKiladiNmuKam // LiP_1,76.31 //
puRqarIkAjinaM dorByAM biBrantaM kambukaM taTA /
hasantaM ca nadantaM ca pibantaM kfzRasAgaram // LiP_1,76.32 //
nftyantaM BUtasaMGES ca gaRasaMGEs tvalaMkftam /
kftvA BaktyA pratizWApya yaTAviBavavistaram // LiP_1,76.33 //
sarvaviGnAn atikramya Sivaloke mahIyate /
tatra BuktvA mahABogAn yAvadABUtasaMplavam // LiP_1,76.34 //
jYAnaM vicArato labDvA rudreByastatra mucyate /
arDanArISvaraM devaM caturBujamanuttamam // LiP_1,76.35 //
varadABayahastaM ca SUlapadmaDaraM praBum /
strIpuMBAvena saMsTAnaM sarvABaraRaBUzitam // LiP_1,76.36 //
kftvA BaktyA pratizWApya Sivaloke mahIyate /
tatra BuktvA mahABogAn aRimAdiguREryutaH // LiP_1,76.37 //
AcandratArakaM jYAnaM tato labDvA vimucyate /
yaH kuryAddevadeveSaM sarvajYaM lakulISvaram // LiP_1,76.38 //
vftaM SizyapraSizyES ca vyAKyAnodyatapARinam /
kftvA BaktyA pratizWApya SivalokaM sa gacCati // LiP_1,76.39 //
BuktvA tu vipulAMstatra BogAn yugaSataM naraH /
jYAnayogaM samAsAdya tatrEva ca vimucyate // LiP_1,76.40 //
pUrvadevAmarARAM ca yatsTAnaM sakalepsitam /
kftamudrasya devasya citABasmAnulepinaH // LiP_1,76.41 //
tripuRqraDAriRastezAM SiromAlADarasya ca /
brahmaRaH keSakenEkam upavItaM ca biBrataH // LiP_1,76.42 //
biBrato vAmahastena kapAlaM brahmaRo varam /
vizRoH kalevaraM cEva biBrataH paramezWinaH // LiP_1,76.43 //
kftvA BaktyA pratizWApya mucyate BavasAgarAt /
oMnamo nIlakaRWAya iti puRyAkzarAzwakam // LiP_1,76.44 //
mantramAha sakfdvA yaH pAtakEH sa vimucyate /
mantreRAnena ganDAdyEr BaktyA vittAnusArataH // LiP_1,76.45 //
sampUjya devadeveSaM Sivaloke mahIyate /
jAlanDarAntakaM devaM sudarSanaDaraM praBum // LiP_1,76.46 //
kftvA BaktyA pratizWApya dviDABUtaM jalaMDaram /
prayAti SivasAyujyaM nAtra kAryA vicAraRA // LiP_1,76.47 //
sudarSanapradaM devaM sAkzAtpUrvoktalakzaRam /
arcamAnena devena cArcitaM netrapUjayA // LiP_1,76.48 //
kftvA BaktyA pratizWApya Sivaloke mahIyate /
tizWato 'Ta nikumBasya pfzWataScaraRAMbujam // LiP_1,76.49 //
vAmetaraM suvinyasya vAme cAliNgya cAdrijAm /
SUlAgre kUrparaM sTApya kiNkiRIkftapannagam // LiP_1,76.50 //
samprekzya cAnDakaM pArSve kftAYjalipuwaM sTitam /
rUpaM kftvA yaTAnyAyaM SivasAyujyamApnuyAt // LiP_1,76.51 //
yaH kuryAddevadeveSaM tripurAntakamISvaram /
DanurbARasamAyuktaM somaM somArDaBUzaRam // LiP_1,76.52 //
raTe susaMsTitaM devaM caturAnanasAraTim /
tadAkAratayA so 'pi gatvA SivapuraM suKI // LiP_1,76.53 //
krIqate nAtra saMdeho dvitIya iva SaNkaraH /
tatra BuktvA mahABogAn yAvad icCA dvijottamAH // LiP_1,76.54 //
jYAnaM vicAritaM labDvA tatrEva sa vimucyate // LiP_1,76.55 //
gaNgADaraM suKAsInaM candraSeKarameva ca // LiP_1,76.56 //
gaNgayA sahitaM cEva vAmotsaNge 'MbikAnvitam /
vinAyakaM taTA skandaM jyezWaM durgAM suSoBanAm // LiP_1,76.57 //
BAskaraM ca taTA somaM brahmARIM ca maheSvarIm /
kOmArIM vEzRavIM devIM vArAhIM varadAM taTA // LiP_1,76.58 //
indrARIM cEva cAmuRqAM vIraBadrasamanvitAm /
viGneSena ca yo DImAn SivasAyujyamApnuyAt // LiP_1,76.59 //
liNgamUrtiM mahAjvAlAm- AlAsaMvftam avyayam /
liNgasya maDye vE kftvA candraSeKaramISvaram // LiP_1,76.60 //
vyomni kuryAt taTA liNgaM brahmARaM haMsarUpiRam /
vizRuM varAharUpeRa liNgasyADastvaDomuKam // LiP_1,76.61 //
brahmARaM dakziRe tasya kftAYjalipuwaM sTitam /
maDye liNgaM mahAGoraM mahAmBasi ca saMsTitam // LiP_1,76.62 //
kftvA BaktyA pratizWApya SivasAyujyamApnuyAt /
kzetrasaMrakzakaM devaM taTA pASupataM praBum // LiP_1,76.63 //
kftvA BaktyA yaTAnyAyaM Sivaloke mahIyate // LiP_1,76.64 //

iti SrIliNgamahApurARe pUrvaBAge SivamUrtipratizWAPalakaTanaM nAma zawsaptatitamo 'DyAyaH



_______________________________________________________________


LiP, 1, 77

fzaya UcuH
liNgapratizWApuRyaM ca liNgasTApanameva ca /
liNgAnAM cEva BedAS ca SrutaM tava muKAdiha // LiP_1,77.1 //
mfdAdiratnaparyantEr dravyEH kftvA SivAlayam /
yatPalaM laBate martyas tatPalaM vaktumarhasi // LiP_1,77.2 //

sUta uvAca
yasya Bakto 'pi loke 'smin putradAragfhAdiBiH /
bADyate jYAnayuktaScen na ca tasya gfhEstu kim // LiP_1,77.3 //
taTApi BaktAH parameSvarasya kftvezwalozwErapi rudralokam /
prayAnti divyaM hi vimAnavaryaM surendrapadmodBavavanditasya // LiP_1,77.4 //
bAlyAttu lozwena ca kftvA mfdApi vA pAMsuBir Adidevam /*
gfhaM ca tAdfgviDamasya SaMBoH sampUjya rudratvamavApnuvanti // LiP_1,77.5 //*
tasmAtsarvaprayatnena BaktyA BaktEH SivAlayam /
kartavyaM sarvayatnena DarmakAmArTasidDaye // LiP_1,77.6 //
kesaraM nAgaraM vApi drAviqaM vA taTAparam /
kftvA rudrAlayaM BaktyA Sivaloke mahIyate // LiP_1,77.7 //
kElAsAKyaM ca yaH kuryAt prAsAdaM paramezWinaH /
kElAsaSiKarAkArEr vimAnEr modate suKI // LiP_1,77.8 //
mandaraM vA prakurvIta SivAya viDipUrvakam /
BaktyA vittAnusAreRa uttamADamamaDyamam // LiP_1,77.9 //
mandarAdripratIkASEr vimAnErviSvatomuKEH /
apsarogaRasaMkIrREr devadAnavadurlaBEH // LiP_1,77.10 //
gatvA SivapuraM ramyaM BuktvA BogAn yaTepsitAn /
jYAnayogaM samAsAdya gARapatyaM laBennaraH // LiP_1,77.11 //
yaH kuryAnmerunAmAnaM prAsAdaM paramezWinaH /
sa yatPalamavApnoti na tat sarvEr mahAmaKEH // LiP_1,77.12 //
sarvayajYatapodAna- tIrTavedezu yatPalam /
tatPalaM sakalaM labDvA Sivavanmodate ciram // LiP_1,77.13 //
nizaDaM nAma yaH kuryAt prAsAdaM BaktitaH suDIH /
SivalokamanuprApya Sivavanmodate ciram // LiP_1,77.14 //
kuryAdvA yaH SuBaM viprA himaSElamanuttamam /
himaSElopamEr yAnEr gatvA SivapuraM SuBam // LiP_1,77.15 //
jYAnayogaM samAsAdya gARapatyamavApnuyAt /
nIlAdriSiKarAKyaM vA prAsAdaM yaH suSoBanam // LiP_1,77.16 //
kftvA vittAnusAreRa BaktyA rudrAya SaMBave /
yatPalaM laBate martyas tatPalaM pravadAmyaham // LiP_1,77.17 //
himaSEle kfte BaktyA yatPalaM prAk tavoditam /
tatPalaM sakalaM labDvA sarvadevanamaskftaH // LiP_1,77.18 //
rudralokamanuprApya rudrEH sArDaM pramodate /
mahendraSElanAmAnaM prAsAdaM rudrasaMmatam // LiP_1,77.19 //
kftvA yatPalamApnoti tatPalaM pravadAmyaham /
mahendraparvatAkArEr vimAnErvfzasaMyutEH // LiP_1,77.20 //
gatvA SivapuraM divyaM BuktvA BogAnyaTepsitAn /
jYAnaM vicAritaM rudrEH samprApya munipuNgavAH // LiP_1,77.21 //
vizayAn vizavat tyaktvA SivasAyujyamApnuyAt /
hemnA yastu prakurvIta prAsAdaM ratnaSoBitam // LiP_1,77.22 //
drAviqaM nAgaraM vApi kesaraM vA viDAnataH /
kUwaM vA maRqapaM vApi samaM vA dIrGam eva ca // LiP_1,77.23 //
na tasya Sakyate vaktuM puRyaM SatayugErapi /
jIrRaM vA patitaM vApi KaRqitaM sPuwitaM taTA // LiP_1,77.24 //
pUrvavatkArayedyastu dvArAdyEH suSuBaM dvijAH /
prAsAdaM maRqapaM vApi prAkAraM gopuraM tu vA // LiP_1,77.25 //
karturapyaDikaM puRyaM laBate nAtra saMSayaH /
vfttyarTaM vA prakurvIta naraH karma SivAlaye // LiP_1,77.26 //
yaH sa yAti na saMdehaH svargalokaM sabAnDavaH /
yaScAtmaBogasidDyarTam api rudrAlaye sakft // LiP_1,77.27 //
karma kuryAdyadi suKaM labDvA cApi pramodate /
tasmAd AyatanaM BaktyA yaH kuryAn munisattamAH // LiP_1,77.28 //
kAzWezwakAdiBir martyaH Sivaloke mahIyate /
prasAdArTaM maheSasya prAsAde munipuNgavAH // LiP_1,77.29 //
kartavyaH sarvayatnena DarmakAmArTamuktaye /
aSaktaScenmuniSrezWAH prAsAdaM kartumuttamam // LiP_1,77.30 //
saMmArjanAdiBir vApi sarvAnkAmAnavApnuyAt /
saMmArjanaM tu yaH kuryAn mArjanyA mfdusUkzmayA // LiP_1,77.31 //
cAndrAyaRasahasrasya PalaM mAsena laByate /
yaH kuryAdvastrapUtena ganDagomayavAriRA // LiP_1,77.32 //
AlepanaM yaTAnyAyaM varzacAndrAyaRaM laBet /
arDakroSaM SivakzetraM SivaliNgAtsamantataH // LiP_1,77.33 //
yas tyajed dustyajAn prARAY SivasAyujyam ApnuyAt /
svAyaMBuvasya mAnaM hi taTA bARasya suvratAH // LiP_1,77.34 //
svAyaMBuve tadarDaM syAt syAd Arze ca tadarDakam /
mAnuze ca tadarDaM syAt kzetramAnaM dvijottamAH // LiP_1,77.35 //
evaM yatInAmAvAse kzetramAnaM dvijottamAH /
rudrAvatAre cAdyaM yac Cizye cEva praSizyake // LiP_1,77.36 //
narAvatAre tacCizye tacCizye ca praSizyake /
SrIparvate mahApuRye tasya prAnte ca vA dvijAH // LiP_1,77.37 //
tasminvA yastyajetprARAY CivasAyujyamApnuyAt /
vArARasyAM taTApyevam avimukte viSezataH // LiP_1,77.38 //
kedAre ca mahAkzetre prayAge ca viSezataH /
kurukzetre ca yaH prARAn saMtyajedyAti nirvftim // LiP_1,77.39 //
praBAse puzkare 'vantyAM taTA cEvAmareSvare /
vaRISElAkule cEva mfto yAti SivAtmatAm // LiP_1,77.40 //
vArARasyAM mfto jantur na jAtu jantutAM vrajet /
trivizwape vimukte ca kedAre saMgameSvare // LiP_1,77.41 //
SAlaNke vA tyajetprARAMs taTA vE jambukeSvare /
SukreSvare vA gokarRe BAskareSe guheSvare // LiP_1,77.42 //
hiraRyagarBe nandISe sa yAti paramAM gatim /
niyamEH Sozya yo dehaM tyajetkzetre Sivasya tu // LiP_1,77.43 //
sa yAti SivatAM yogI mAnuze dEvike 'pi vA /
Arze vApi muniSrezWAs taTA svAyaMBuve 'pi vA // LiP_1,77.44 //
svayaMBUte taTA deve nAtra kAryA vicAraRA /
ADAyAgniM Sivakzetre sampUjya parameSvaram // LiP_1,77.45 //
svadehapiRqaM juhuyAd yaH sa yAti parAM gatim /
yAvattAvannirAhAro BUtvA prARAn parityajet // LiP_1,77.46 //
Sivakzetre muniSrezWAH SivasAyujyamApnuyAt /
CittvA pAdadvayaM cApi Sivakzetre vasettu yaH // LiP_1,77.47 //
sa yAti SivatAM cEva nAtra kAryA vicAraRA /
kzetrasya darSanaM puRyaM praveSastacCatADikaH // LiP_1,77.48 //
tasmAcCataguRaM puRyaM sparSanaM ca pradakziRam /
tasmAcCataguRaM puRyaM jalasnAnamataH param // LiP_1,77.49 //
kzIrasnAnaM tato viprAH SatADikamanuttamam /
daDnA sahasramAKyAtaM maDunA tacCatADikam // LiP_1,77.50 //
GftasnAnena cAnantaM SArkare tacCatADikam /
SivakzetrasamIpasTAM nadIM prApyAvagAhya ca // LiP_1,77.51 //
tyajeddehaM vihAyAnnaM Sivaloke mahIyate /
SivakzetrasamIpasTA nadyaH sarvAH suSoBanAH // LiP_1,77.52 //
vApIkUpataqAgAS ca SivatIrTA iti smftAH /
snAtvA tezu naro BaktyA tIrTezu dvijasattamAH // LiP_1,77.53 //
brahmahatyAdiBiH pApEr mucyate nAtra saMSayaH /
prAtaH snAtvA muniSrezWAH SivatIrTezu mAnavaH // LiP_1,77.54 //
aSvameDaPalaM prApya rudralokaM sa gacCati /
maDyAhne SivatIrTezu snAtvA BaktyA sakfnnaraH // LiP_1,77.55 //
gaNgAsnAnasamaM puRyaM laBate nAtra saMSayaH /
astaM gate taTA cArke snAtvA gacCecCivaM padam // LiP_1,77.56 //
pApakaYcukamutsfjya SivatIrTezu mAnavaH /
dvijAs trizavaRaM snAtvA SivatIrTe sakfnnaraH // LiP_1,77.57 //
SivasAyujyamApnoti nAtra kAryA vicAraRA /
purATa sUkaraH kaScit SvAnaM dfzwvA BayAtpaTi // LiP_1,77.58 //
prasaMgAdvAramekaM tu SivatIrTe 'vagAhya ca /
mftaH svayaM dvijaSrezWA gARapatyamavAptavAn // LiP_1,77.59 //
yaH prAtardevadeveSaM SivaM liNgasvarUpiRam /
paSyetsa yAti sarvasmAd aDikAM gatimeva ca // LiP_1,77.60 //
maDyAhne ca mahAdevaM dfzwvA yajYaPalaM laBet /
sAyAhne sarvayajYAnAM PalaM prApya vimucyate // LiP_1,77.61 //
mAnasErvAcikEH pApEH kAyikES ca mahattarEH /
taTopapAtakEScEva pApEScEvAnupAtakEH // LiP_1,77.62 //
saMkrame devamISAnaM dfzwvA liNgAkftiM praBum /
mAsena yatkftaM pApaM tyaktvA yAti SivaM padam // LiP_1,77.63 //
ayane cArDamAsena dakziRe cottarAyaRe /
vizuve cEva sampUjya prayAti paramAM gatim // LiP_1,77.64 //
pradakziRatrayaM kuryAd yaH prAsAdaM samantataH /
savyApasavyanyAyena mfdugatyA SucirnaraH // LiP_1,77.65 //
pade pade 'SvameDasya yajYasya PalamApnuyAt /
vAcA yastu SivaM nityaM saMrOti parameSvaram // LiP_1,77.66 //
so 'pi yAti SivaM sTAnaM prApya kiM punareva ca /
kftvA maRqalakaM kzetraM ganDagomayavAriRA // LiP_1,77.67 //
muktAPalamayEScUrREr indranIlamayEs taTA /
padmarAgamayEScEva sPAwikES ca suSoBanEH // LiP_1,77.68 //
taTA mArakatEScEva sOvarRE rAjatEs taTA /
tadvarREr lOkikEScEva cUrRErvittavivarjitEH // LiP_1,77.69 //
AliKya kamalaM BadraM daSahastapramARataH /
sakarRikaM mahABAgA mahAdevasamIpataH // LiP_1,77.70 //
tatrAvAhya mahAdevaM navaSaktisamanvitam /
paYcaBiSca taTA zaqBir azwABiScezwadaM param // LiP_1,77.71 //
punarazwABir ISAnaM daSAre daSaBis taTA /
punarbAhye ca daSaBiH sampUjya praRipatya ca // LiP_1,77.72 //
nivedya devadevAya kzitidAnaPalaM laBet /
SAlipizwAdiBir vApi padmamAliKya nirDanaH // LiP_1,77.73 //
pUrvoktamaKilaM puRyaM laBate nAtra saMSayaH /
dvAdaSAraM taTAliKya maRqalaM padam uttamam // LiP_1,77.74 //
ratnacUrRAdiBiScUrREs taTA dvAdaSamUrtiBiH /
maRqalasya ca maDye tu BAskaraM sTApya pUjayet // LiP_1,77.75 //
grahES ca saMvftaM vApi sUryasAyujyamuttamam /
evaM prAkftam apyArTyAM zaqasraM parikalpya ca // LiP_1,77.76 //
maDyadeSe ca deveSIM prakftiM brahmarUpiRIm /
dakziRe sattvamUrtiM ca vAmataS ca rajoguRam // LiP_1,77.77 //
agratastu tamomUrtiM maDye devIM taTAMbikAm /
paYcaBUtAni tanmAtrA- paYcakaM cEva dakziRe // LiP_1,77.78 //
karmendriyARi paYcEva taTA budDIndriyARi ca /
uttare viDivatpUjya zaqasre cEva pUjayet // LiP_1,77.79 //
AtmAnaM cAntarAtmAnaM yugalaM budDimeva ca /
ahaNkAraM ca mahatA sarvayajYaPalaM laBet // LiP_1,77.80 //
evaM vaH kaTitaM sarvaM prAkftaM maRqalaM param /
ato vakzyAmi viprendrAH sarvakAmArTasADanam // LiP_1,77.81 //
gocarmamAtramAliKya maRqalaM gomayena tu /
caturaSraM viDAnena cAdBir aByukzya mantravit // LiP_1,77.82 //
alaMkftya vitAnAdyES CatrEr vApi manoramEH /
budbudErarDacandrES ca hEmEraSvatTapatrakEH // LiP_1,77.83 //
sitErvikasitEH padmE raktEr nIlotpalEs taTA /
muktAdAmEr vitAnAnte lambitastu sitErDvajEH // LiP_1,77.84 //
sitamftpAtrakEScEva suSlakzREH pUrRakumBakEH /
PalapallavamAlABir vEjayantIBir aMSukEH // LiP_1,77.85 //
paYcASaddIpamAlABir DUpEH paYcaviDEs taTA /
paYcASaddalasaMyuktam AliKetpadmamuttamam // LiP_1,77.86 //
tattadvarREs taTA cUrREH SvetacUrREraTApi vA /
ekahastapramARena kftvA padmaM viDAnataH // LiP_1,77.87 //
karRikAyAM nyased devaM devyA deveSvaraM Bavam /
varRAni ca nyasetpatre rudrEH prAgAdyanukramAt // LiP_1,77.88 //
praRavAdinamo 'ntAni sarvavarRAni suvratAH /
sampUjyEvaM muniSrezWA ganDapuzpAdiBiH kramAt // LiP_1,77.89 //
brAhmaRAn Bojayettatra paYcASadviDipUrvakam /
akzamAlopavItaM ca kuRqalaM ca kamaRqalum // LiP_1,77.90 //
AsanaM ca taTA daRqam uzRIzaM vastrameva ca /
dattvA tezAM munIndrARAM devadevAya SaMBave // LiP_1,77.91 //
mahAcaruM nivedyEvaM kfzRaM gomiTunaM taTA /
ante ca devadevAya dApayeccUrRamaRqalam // LiP_1,77.92 //
yAgopayogadravyARi SivAya vinivedayet /
oNkArAdyaM japedDImAn prativarRam anukramAt // LiP_1,77.93 //
evamAliKya yo BaktyA sarvamaRqalamuttamam /
yatPalaM laBate martyas tadvadAmi samAsataH // LiP_1,77.94 //
sANgAn vedAn yaTAnyAyam aDItya viDipUrvakam /
izwvA yajYEryaTAnyAyaM jyotizwomAdiBiH kramAt // LiP_1,77.95 //
tato viSvajidantES ca putrAnutpAdya tAdfSAn /
vAnaprasTASramaM gatvA sadAraH sAgnireva ca // LiP_1,77.96 //
cAndrAyaRAdikAH sarvAH kftvA nyasya kriyA dvijAH /
brahmavidyAmaDItyEva jYAnamAsAdya yatnataH // LiP_1,77.97 //
jYAnena jYeyam Alokya yogI yatkAmamApnuyAt /
tatPalaM laBate sarvaM varRamaRqaladarSanAt // LiP_1,77.98 //
yena kenApi vA martyaH pralipyAyatanAgrataH /
uttare dakziRe vApi pfzWato vA dvijottamAH // LiP_1,77.99 //
catuzkoRaM tu vA cUrREr alaMkftya samantataH /
puzpAkzatAdiBiH pUjya sarvapApEH pramucyate // LiP_1,77.100 //
yastu garBagfhaM BaktyA sakfdAlipya sarvataH /
candanAdyEH sakarpUrEr ganDadravyEH samantataH // LiP_1,77.101 //
vikIrya ganDakusumEr DUpErDUpya caturviDEH /
prArTayeddevamISAnaM SivalokaM sa gacCati // LiP_1,77.102 //
tatra BuktvA mahABogAn kalpakowiSataM naraH /
svadehaganDakusumEH pUrayaYCivamandiram // LiP_1,77.103 //
kramAdgAnDarvamAsAdya ganDarvES ca supUjitaH /
kramAdAgatya loke 'smin rAjA Bavati vIryavAn // LiP_1,77.104 //
Adidevo mahAdevaH pralayasTitikArakaH /
sargaS ca BuvanADISaH SarvavyApI sadASivaH /
SivabrahmAmftaM grAhyaM mokzasADanam uttamam // LiP_1,77.105 //
vyaktAvyaktaM sadA nityam acintyam arcayet praBum // LiP_1,77.106 //

iti SrIliNgamahApurARe pUrvaBAge upalepanAdikaTanaM nAma saptasaptatitamo 'DyAyaH



_______________________________________________________________


LiP, 1, 78

sUta uvAca
vastrapUtena toyena kAryaM cEvopalepanam /
Sivakzetre muniSrezWA nAnyaTA sidDirizyate // LiP_1,78.1 //
ApaH pUtA BavantyetA vastrapUtAH samudDftAH /
aPenA muniSArdUlA nAdeyAS ca viSezataH // LiP_1,78.2 //
tasmAdvE sarvakAryARi dEvikAni dvijottamAH /
adBiH kAryARi pUtABiH sarvakAryaprasidDaye // LiP_1,78.3 //
jantuBir miSritA hyApaH sUkzmABistAnnihatya tu /
yatpApaM sakalaM cAdBir apUtABiSciraM laBet // LiP_1,78.4 //
saMmArjane taTA nFRAM mArjane ca viSezataH /
agnO kaRqanake cEva pezaRe toyasaMgrahe // LiP_1,78.5 //
hiMsA sadA gfhasTAnAM tasmAdDiMsAM vivarjayet /
ahiMseyaM paro DarmaH sarvezAM prARinAM dvijAH // LiP_1,78.6 //
tasmAtsarvaprayatnena vastrapUtaM samAcaret /
taddAnamaBayaM puRyaM sarvadAnottamottamam // LiP_1,78.7 //
tasmAttu parihartavyA hiMsA sarvatra sarvadA /
manasA karmaRA vAcA sarvadAhiMsakaM naram // LiP_1,78.8 //
rakzanti jantavaH sarve hiMsakaM bADayanti ca /
trElokyamaKilaM dattvA yatPalaM vedapArage // LiP_1,78.9 //
tatPalaM kowiguRitaM laBate 'hiMsako naraH /
manasA karmaRA vAcA sarvaBUtahite ratAH // LiP_1,78.10 //
dayAdarSitapanTAno rudralokaM vrajanti ca /
svAmivatparirakzanti bahUni viviDAni ca // LiP_1,78.11 //
ye putrapOtravatsnehAd rudralokaM vrajanti te /
tasmAtsarvaprayatnena vastrapUtena vAriRA // LiP_1,78.12 //
kAryamaByukzaRaM nityaM snapanaM ca viSezataH /
trElokyamaKilaM hatvA yatPalaM parikIrtyate // LiP_1,78.13 //
SivAlaye nihatyEkam api tatsakalaM laBet /
SivArTaM sarvadA kAryA puzpahiMsA dvijottamAH // LiP_1,78.14 //
yajYArTaM paSuhiMsA ca kzatriyErduzwaSAsanam /
vihitAvihitaM nAsti yoginAM brahmavAdinAm // LiP_1,78.15 //
yatastasmAnna hantavyA nizidDAnAM nizevaRAt /
sarvakarmARi vinyasya saMnyastA brahmavAdinaH // LiP_1,78.16 //
na hantavyAH sadA pUjyAH pApakarmaratA api /
pavitrAstu striyaH sarvA atreS ca kulasaMBavAH // LiP_1,78.17 //
brahmahatyAsamaM pApam AtreyIM vinihatya ca /
striyaH sarvA na hantavyAH pApakarmaratA api // LiP_1,78.18 //
na yajYArTaM striyo grAhyAH sarvEH sarvatra sarvadA /
sarvavarRezu viprendrAH pApakarmaratA api // LiP_1,78.19 //
malinA rUpavatyaS ca virUpA malinAMbarAH /
na hantavyAH sadA martyEH SivavacCaNkayA taTA // LiP_1,78.20 //
vedabAhyavratAcArAH SrOtasmArtabahizkftAH /
pAzaRqina iti KyAtA na saMBAzyA dvijAtiBiH // LiP_1,78.21 //
na spfzwavyA na drazwavyA dfzwvA BAnuM samIkzate /
taTApi tena vaDyAS ca nfpEranyES ca jantuBiH // LiP_1,78.22 //
prasaMgAdvApi yo martyaH satAM sakfdaho dvijAH /
rudralokamavApnoti samaByarcya maheSvaram // LiP_1,78.23 //
Bavanti duHKitAH sarve nirdayA munisattamAH /
BaktihInA narAH sarve Bave paramakAraRe // LiP_1,78.24 //
ye BaktA devadevasya Sivasya paramezWinaH /
BAgyavanto vimucyante BuktvA BogAnihEva te // LiP_1,78.25 //
putrezu dArezu gfhezu nFRAM BaktaM yaTA cittamaTAdideve /
sakftprasaMgAdyatitApasAnAM tezAM na dUraH parameSalokaH // LiP_1,78.26 //

iti SrIliNgamahApurARe pUrvaBAge BaktimahimavarRanaM nAmAzwasaptatitamo 'DyAyaH



_______________________________________________________________


LiP, 1, 79
fzaya UcuH
kaTaM pUjyo mahAdevo martyErmandErmahAmate /
kalpAyuzEr alpavIryEr alpasattvEH prajApatiH // LiP_1,79.1 //
saMvatsarasahasrES ca tapasA pUjya SaNkaram /
na paSyanti surAScApi kaTaM devaM yajanti te // LiP_1,79.2 //

sUta uvAca
kaTitaM taTyam evAtra yuzmABir munipuNgavAH /
taTApi SradDayA dfSyaH pUjyaH saMBAzya eva ca // LiP_1,79.3 //
prasaMgAccEva sampUjya BaktihInErapi dvijAH /
BAvAnurUpaPalado BagavAniti kIrtitaH // LiP_1,79.4 //
ucCizwaH pUjayanyAti pESAcaM tu dvijADamaH /
saMkrudDo rAkzasaM sTAnaM prApnuyAn mUQaDIr dvijAH // LiP_1,79.5 //
aBakzyaBakzI sampUjya yAkzaM prApnoti durjanaH /
gAnaSIlaS ca gAnDarvaM nftyaSIlastaTEva ca // LiP_1,79.6 //
KyAtiSIlas taTA cAndraM strIzu sakto narADamaH /
madArtaH pUjayan rudraM somasTAnamavApnuyAt // LiP_1,79.7 //
gAyatryA devamaByarcya prAjApatyamavApnuyAt /
brAhmaM hi praRavenEva vEzRavaM cABinandya ca // LiP_1,79.8 //
SradDayA sakfdevApi samaByarcya maheSvaram /
rudralokamanuprApya rudrEH sArDaM pramodate // LiP_1,79.9 //
saMSoDya ca SuBaM liNgam amarAsurapUjitam /
jalEH pUtEstaTA pIWe devamAvAhya BaktitaH // LiP_1,79.10 //
dfzwvA devaM yaTAnyAyaM praRipatya ca SaNkaram /
kalpite cAsane sTApya DarmajYAnamaye SuBe // LiP_1,79.11 //
vErAgyESvaryasampanne sarvalokanamaskfte /
oNkArapadmamaDye tu somasUryAgnisaMBave // LiP_1,79.12 //
pAdyamAcamanaM cArGyaM dattvA rudrAya SaMBave /
snApayeddivyatoyES ca Gftena payasA taTA // LiP_1,79.13 //
daDnA ca snApayedrudraM SoDayecca yaTAviDi /
tataH SudDAMbunA snApya candanAdyES ca pUjayet // LiP_1,79.14 //
rocanAdyES ca sampUjya divyapuzpES ca pUjayet /
bilvapatrEraKaRqES ca padmErnAnAviDEs taTA // LiP_1,79.15 //
nIlotpalES ca rAjIvEr nadyAvartES ca mallikEH /
campakEr jAtipuzpESca bakulEH karavIrakEH // LiP_1,79.16 //
SamIpuzpEr bfhatpuzpEr unmattAgastyajErapi /
apAmArgakadambES ca BUzaRErapi SoBanEH // LiP_1,79.17 //
dattvA paYcaviDaM DUpaM pAyasaM ca nivedayet /
daDiBaktaM ca maDvAjya- pariplutamataH param // LiP_1,79.18 //
SudDAnnaM cEva mudgAnnaM zaqviDaM ca nivedayet /
aTa paYcaviDaM vApi saGftaM vinivedayet // LiP_1,79.19 //
kevalaM cApi SudDAnnam AQakaM taRqulaM pacet /
kftvA pradakziRaM cAnte namaskftya muhurmuhuH // LiP_1,79.20 //
stutvA ca devamISAnaM punaH sampUjya SaNkaram /
ISAnaM puruzaM cEva aGoraM vAmameva ca // LiP_1,79.21 //
sadyojAtaM japaMScApi paYcaBiH pUjayecCivam /
anena viDinA devaH prasIdati maheSvaraH // LiP_1,79.22 //
vfkzAH puzpAdipatrAdyEr upayuktAH SivArcane /
gAvaScEva dvijaSrezWAH prayAnti paramAM gatim // LiP_1,79.23 //
pUjayedyaH SivaM rudraM SarvaM BavamajaM sakft /
sa yAti SivasAyujyaM punarAvfttivarjitam // LiP_1,79.24 //
arcitaM parameSAnaM BavaM SarvamumApatim /
sakftprasaMgAdvA dfzwvA sarvapApEH pramucyate // LiP_1,79.25 //
pUjitaM vA mahAdevaM pUjyamAnamaTApi vA /
dfzwvA prayAti vE martyo brahmalokaM na saMSayaH // LiP_1,79.26 //
SrutvAnumodayeccApi sa yAti paramAM gatim /
yo dadyAd GftadIpaM ca sakflliNgasya cAgrataH // LiP_1,79.27 //
sa tAM gatim avApnoti svASramEr durlaBAM sTirAm /
dIpavfkzaM pArTivaM vA dAravaM vA SivAlaye // LiP_1,79.28 //
dattvA kulaSataM sAgraM Sivaloke mahIyate /
AyasaM tAmrajaM vApi rOpyaM sOvarRikaM taTA // LiP_1,79.29 //
SivAya dIpaM yo dadyAd viDinA vApi BaktitaH /
sUryAyutasamEH SlakzREr yAnEH SivapuraM vrajet // LiP_1,79.30 //
kArtike mAsi yo dadyAd GftadIpaM SivAgrataH /
sampUjyamAnaM vA paSyed viDinA parameSvaram // LiP_1,79.31 //
sa yAti brahmaRo lokaM SradDayA munisattamAH /
AvAhanaM susAnniDyaM sTApanaM pUjanaM taTA // LiP_1,79.32 //
samproktaM rudragAyatryA AsanaM praRavena vE /
paYcaBiH snapanaM proktaM rudrAdyES ca viSezataH // LiP_1,79.33 //
evaM sampUjayennityaM devadevamumApatim /
brahmARaM dakziRe tasya praRavena samarcayet // LiP_1,79.34 //
uttare devadeveSaM vizRuM gAyatriyA yajet /
vahnO hutvA yaTAnyAyaM paYcaBiH praRavena ca // LiP_1,79.35 //
sa yAti SivasAyujyam evaM sampUjya SaNkaram /
iti saMkzepataH prokto liNgArcanaviDikramaH // LiP_1,79.36 //
vyAsena kaTitaH pUrvaM SrutvA rudramuKAtsvayam // LiP_1,79.37 //

iti SrIliNgamahApurARe pUrvaBAge SivArcanaviDir nAmEkonASItitamo 'DyAyaH



_______________________________________________________________


LiP, 1, 80

fzaya UcuH
kaTaM paSupatiM dfzwvA paSupASavimokzaRam /
paSutvaM tatyajurdevAs tanno vaktumihArhasi // LiP_1,80.1 //

sUta uvAca
purA kElAsaSiKare BogyAKye svapure sTitam /
sametya devAH sarvajYam AjagmustatprasAdataH // LiP_1,80.2 //
hitAya sarvadevAnAM brahmaRA ca janArdanaH /
garuqasya taTA skanDam Aruhya puruzottamaH // LiP_1,80.3 //
jagAma devatABir vE devadevAntikaM hariH /
sarve samprApya devasya sArDaM girivaraM SuBam // LiP_1,80.4 //
sendrAH sasADyAH sayamAH praRemur girimuttamam /
BagavAn vAsudevo 'sO garuqAd garuqaDvajaH /
avatIrya giriM merum Aruroha surottamEH // LiP_1,80.5 //
<description of Mt. Meru>
sakaladuritahInaM sarvadaM BogamuKyaM muditakuraravfndaM nAditaM nAgavfndEH /
maDuraraRitagItaM sAnukUlAnDakAraM padaracitavanAntaM kAntavAtAntatoyam // LiP_1,80.6 //
BavanaSatasahasrEr juzwam AdityakalpEr lalitagatividagDEr haMsavfndES ca Binnam /
DavaKadirapalASES candanAdyES ca vfkzEr dvijavaragaRavfndEH kokilAdyErdvirePEH // LiP_1,80.7 //
kvacidaSezasuradrumasaMkulaM kurabakEH priyakEstilakEs taTA /
bahukadambatamAlalatAvftaM girivaraM SiKarErviviDEs taTA // LiP_1,80.8 //
<description of Śivas city on Mt. Meru>
gireH pfzWe paraM SArvaM kalpitaM viSvakarmaRA /
krIqArTaM devadevasya Bavasya paramezWinaH // LiP_1,80.9 //
apaSyaMstatpuraM devAH sendropendrAH samAhitAH /
praRemurdUrataScEva praBAvAdeva SUlinaH // LiP_1,80.10 //
sahasrasUryapratimaM mahAntaM sahasraSaH sarvaguRES ca Binnam /
jagAma kElAsagiriM mahAtmA merupraBAge puramAdidevaH // LiP_1,80.11 //
tato 'Ta nArigajavAjisaMkulaM raTEr anekEr amarArisUdanaH /
gaRErgaReSES ca girIndrasaMniBaM mahApuradvAramajo hariS ca // LiP_1,80.12 //
aTa jAMbUnadamayEr BavanErmaRiBUzitEH /
vimAnErviviDAkArEH prAkArES ca samAvftam // LiP_1,80.13 //
dfzwvA SaMBoH puraM bAhyaM devEH sabrahmakErhariH /
prahfzwavadano BUtvA praviveSa tataH puram // LiP_1,80.14 //
harmyaprAsAdasambADaM mahAwwAlasamanvitam /
dvitIyaM devadevasya caturdvAraM suSoBanam // LiP_1,80.15 //
vajravEqUryamARikya- maRijAlEH samAvftam /
dolAvikzepasaMyuktaM GaRwAcAmaraBUzitam // LiP_1,80.16 //
mfdaNgamurajErjuzwaM vIRAveRuninAditam /
nftyadBir apsaraHsaMGEr BUtasaMGES ca saMvftam /
devendraBavanAkArEr BavanEr dfzwimohanEH // LiP_1,80.17 //
prAsAdaSfNgezvaTa pOranAryaH sahasraSaH puzpaPalAkzatAdyEH /
sTitAH karEstasya hareH samantAt pracikzipurmUrDni yaTA Bavasya // LiP_1,80.18 //
dfzwvA nAryastadA vizRuM madAGUrRitalocanAH // LiP_1,80.19 //
viSAlajaGanAH sadyo nanfturmumudurjaguH /
kASciddfzwvA hariM nAryaH kiMcit prahasitAnanAH // LiP_1,80.20 //
kiMcid visrastavastrAS ca srastakAYcIguRA jaguH /
caturTaM paYcamaM cEva zazWaM ca saptamaM taTA // LiP_1,80.21 //
azwamaM navamaM cEva daSamaM ca purottamam /
atItyAsAdya devasya puraM SaMBoH suSoBanam // LiP_1,80.22 //
suvfttaM sutarAM SuBraM kElAsaSiKare SuBe /
sUryamaRqalasaMkASEr vimAnES ca viBUzitam // LiP_1,80.23 //
sPAwikEr maRqapEH SuBrEr jAMbUnadamayEs taTA /
nAnAratnamayEScEva digvidikzu viBUzitam // LiP_1,80.24 //
gopurErgopateH SaMBor nAnABUzaRaBUzitEH /
anekEH sarvatoBadrEH sarvaratnamayEs taTA // LiP_1,80.25 //
prAkArErviviDAkArEr azwAviMSatiBir vftam /
upadvArErmahAdvArEr vidikzu viviDErdfQEH // LiP_1,80.26 //
guhyAlayErguhyagfhEr guhasya BavanEH SuBEH /
grAmyEr anyEr mahABAgA mOktikEr dfzwimohanEH // LiP_1,80.27 //
gaReSAyatanEr divyEH padmarAgamayEs taTA /
candanErviviDAkArEH puzpodyAnES ca SoBanEH // LiP_1,80.28 //
taqAgEr dirGikABiS ca hemasopAnapaNktiBiH /
strIRAM gatijitEr haMsEH sevitABiH samantataH // LiP_1,80.29 //
mayUrEScEva kAraRqEH kokilEScakravAkakEH /
SoBitABiS ca vApIBir divyAmftajalEs taTA // LiP_1,80.30 //
saMlApAlApakuSalEH sarvABaraRaBUzitEH /
stanaBArAvanamrES ca madAGUrRitalocanEH // LiP_1,80.31 //
geyanAdaratErdivyE rudrakanyAsahasrakEH /
nftyadBir apsaraHsaMGEr amarErapi durlaBEH // LiP_1,80.32 //
praPullAMbujavfndAdyEs taTA dvijavarErapi /
rudrastrIgaRasaMkIrREr jalakrIqAratEs taTA // LiP_1,80.33 //
ratotsavaratEScEva lalitES ca pade pade /
grAmarAgAnuraktES ca padmarAgasamapraBEH // LiP_1,80.34 //
strIsaMGEr devadevasya Bavasya paramAtmanaH /
dfzwvA vismayamApannAs tasTurdevAH samantataH // LiP_1,80.35 //
tatrEva dadfSurdevA vfndaM rudragaRasya ca /
gaReSvarARAM vIrARAm api vfndaM sahasraSaH // LiP_1,80.36 //
suvarRakftasopAnAn vajravEqUryaBUzitAn /
sPAwikAn devadevasya dadfSuste vimAnakAn // LiP_1,80.37 //
tezAM SfNgezu hfzwAS ca nAryaH kamalalocanAH /
viSAlajaGanA yakzA ganDarvApsarasas taTA // LiP_1,80.38 //
kinnaryaH kiMnarAScEva BujaNgAH sidDakanyakAH /
nAnAvezaDarAScAnyA nAnABUzaRaBUzitAH // LiP_1,80.39 //
nAnApraBAvasaMyuktA nAnABogaratipriyAH /
nIlotpaladalapraKyAH padmapatrAyatekzaRAH // LiP_1,80.40 //
padmakiYjalkasaMkASEr aMSukEratiSoBanAH /
valayErnUpurErhArES CatrEScitrEstaTAMSukEH // LiP_1,80.41 //
BUzitA BUzitES cAnyEr maRqitA maRqanapriyAH /
dfzwvATa vfndaM surasundarIRAM gaReSvarARAM surasundarIRAm /
jagmurgaReSasya puraM sureSAH puradvizaH SakrapurogamAS ca // LiP_1,80.42 //
dfzwvA ca tasTuH surasidDasaMGAH purasya maDye puruhUtapUrvAH /
Bavasya bAlArkasahasravarRaM vimAnamAdyaM parameSvarasya // LiP_1,80.43 //
aTa tasya vimAnasya dvAri saMsTaM gaReSvaram /
nandinaM dadfSuH sarve devAH SakrapurogamAH // LiP_1,80.44 //
taM dfzwvA nandinaM sarve praRamyAhur gaReSvaram /
jayeti devAstaM dfzwvA so 'pyAha ca gaReSvaraH // LiP_1,80.45 //
Bo Bo devA mahABAgAH sarve nirDUtakalmazAH /
samprAptAH sarvalokeSA vaktumarhaTa suvratAH // LiP_1,80.46 //
tamAhurvaradaM devaM vAraRendrasamapraBam /
paSupASavimokzArTaM darSayAsmAn maheSvaram // LiP_1,80.47 //
purA puratrayaM dagDuM paSutvaM pariBAzitam /
SaNkitAS ca vayaM tatra paSutvaM prati suvrata // LiP_1,80.48 //
vrataM pASupataM proktaM Bavena paramezWinA /
vratenAnena BUteSa paSutvaM nEva vidyate // LiP_1,80.49 //
aTa dvAdaSavarzaM vA mAsadvAdaSakaM tu vA /
dinadvAdaSakaM vApi kftvA tad vratam uttamam // LiP_1,80.50 //
mucyante paSavaH sarve paSupASErBavasya tu /
darSayAmAsa tAndevAn nArAyaRapurogamAn // LiP_1,80.51 //
nandI SilAdatanayaH sarvaBUtagaRAgraRIH /
taM dfzwvA devamISAnaM sAMbaM sagaRam avyayam // LiP_1,80.52 //
praRemus tuzwuvuS cEva prItikaRwakitatvacaH /
vijYApya SitikaRWAya paSupASavimokzaRam // LiP_1,80.53 //
tasTustadAgrataH SaMBoH praRipatya punaH punaH /
tataH samprekzya tAn sarvAn devadevo vfzaDvajaH // LiP_1,80.54 //
viSoDya tezAM devAnAM paSutvaM parameSvaraH /
vrataM pASupataM cEva svayaM devo maheSvaraH // LiP_1,80.55 //
upadiSya munInAM ca sahAste cAMbayA BavaH /
tadApraBfti te devAH sarve pASupatAH smftAH // LiP_1,80.56 //
paSUnAM ca patiryasmAt tezAM sAkzAdDi devatAH /
tasmAtpASupatAH proktAs tapastepuS ca te punaH // LiP_1,80.57 //
tato dvAdaSavarzAnte muktapASAH surottamAH /
yayuryaTAgataM sarve brahmaRA saha vizRunA // LiP_1,80.58 //
etadvaH kaTitaM sarvaM pitAmahamuKAcCrutam /
purA sanatkumAreRa tasmAdvyAsena DImatA // LiP_1,80.59 //
yaH SrAvayecCucir viprAY CfRuyAdvA SucirnaraH /
sa dehaBedamAsAdya paSupASEH pramucyate // LiP_1,80.60 //

iti SrIliNgamahApurARe pUrvaBAge pASupatavratamAhAtmyaM nAmASItitamo 'DyAyaH



_______________________________________________________________

LiP, 1, 81

fzaya UcuH
vratametattvayA proktaM paSupASavimokzaRam /
vrataM pASupataM lENgaM purA devEr anuzWitam // LiP_1,81.1 //
vaktumarhasi cAsmAkaM yaTApUrvaM tvayA Srutam /

sUta uvAca
purA sanatkumAreRa pfzwaH SElAdirAdarAt // LiP_1,81.2 //
nandI prAha vacastasmE pravadAmi samAsataH /
<result of liNga worship>
devErdEtyEs taTA sidDEr ganDarvEH sidDacAraREH // LiP_1,81.3 //
muniBiS ca mahABAgEr anuzWitamanuttamam /
vrataM dvAdaSaliNgAKyaM paSupASavimokzaRam // LiP_1,81.4 //
BogadaM yogadaM cEva kAmadaM muktidaM SuBam /
aviyogakaraM puRyaM BaktAnAM BayanASanam // LiP_1,81.5 //
zaqaNgasahitAn vedAn maTitvA tena nirmitam /
sarvadAnottamaM puRyam aSvameDAyutADikam // LiP_1,81.6 //
sarvamaNgaladaM puRyaM sarvaSatruvinASanam /
saMsArArRavamagnAnAM jantUnAmapi mokzadam // LiP_1,81.7 //
sarvavyADiharaM cEva sarvajvaravinASanam /
devEranuzWitaM pUrvaM brahmaRA vizRunA taTA // LiP_1,81.8 //
<creation of a liNga>
kftvA kanIyasaM liNgaM snApya candanavAriRA /
cEtramAsAdi viprendrAH SivaliNgavrataM caret // LiP_1,81.9 //
kftvA hEmaM SuBaM padmaM karRikAkesarAnvitam /
navaratnES ca Kacitam azwapatraM yaTAviDi // LiP_1,81.10 //
karRikAyAM nyaselliNgaM sPAwikaM pIWasaMyutam /
tatra BaktyA yaTAnyAyam arcayed bilvapatrakEH // LiP_1,81.11 //
sitEH sahasrakamalE raktErnIlotpalErapi /
SvetArkakarRikArES ca karavIrErbakErapi // LiP_1,81.12 //
etEranyEr yaTAlABaM gAyatryA tasya suvratAH /
sampUjya cEva ganDAdyEr DUpErdIpES ca maNgalEH // LiP_1,81.13 //
nIrAjanAdyEScAnyES ca liNgamUrtimaheSvaram /
agaruM dakziRe dadyAd aGoreRa dvijottamAH // LiP_1,81.14 //
paScime sadyamantreRa divyAM cEva manaHSilAm /
uttare vAmadevena candanaM vApi dApayet // LiP_1,81.15 //
puruzeRa muniSrezWA haritAlaM ca pUrvataH /
sitAgarUdBavaM viprAs taTA kfzRAgarUdBavam // LiP_1,81.16 //
taTA gugguluDUpaM ca sOganDikamanuttamam /
sitAraM nAma DUpaM ca dadyAd ISAya BaktitaH // LiP_1,81.17 //
mahAcarurnivedyaH syAd AQakAnnamaTApi vA /
etad vaH kaTitaM puRyaM SivaliNgamahAvratam // LiP_1,81.18 //
<time for Tis vrata>
sarvamAsezu sAmAnyaM viSezo 'pi ca kIrtyate /
vESAKe vajraliNgaM ca jyezWe mArakataM taTA // LiP_1,81.19 //
AzAQe mOktikaM liNgaM SrAvaRe nIlanirmitam /
mAsi BAdrapade liNgaM padmarAgamayaM SuBam // LiP_1,81.20 //
ASvine cEva viprendrAH gomedakamayaM SuBam /
pravAlenEva kArtikyAM taTA vE mArgaSIrzake // LiP_1,81.21 //
<material for a liNga>
vEqUryanirmitaM liNgaM puzparAgeRa puzyake /
mAGe ca sUryakAntena PAlgune sPAwikena ca // LiP_1,81.22 //
sarvamAsezu kamalaM hEmamekaM viDIyate /
alABe rAjataM vApi kevalaM kamalaM tu vA // LiP_1,81.23 //
ratnAnAm apyalABe tu hemnA vA rAjatena vA /
rajatasyApyalABe tu tAmralohena kArayet // LiP_1,81.24 //
SElaM vA dArujaM vApi mfnmayaM vA savedikam /
sarvaganDamayaM vApi kzaRikaM parikalpayet // LiP_1,81.25 //
hEmantike mahAdevaM SrIpattreREva pUjayet /
sarvamAsezu kamalaM hEmamekamaTApi vA // LiP_1,81.26 //
rAjataM vApi kamalaM hEmakarRikamuttamam /
rAjatasyApyaBAve tu bilvapatrEH samarcayet // LiP_1,81.27 //
sahasrakamalAlABe tadarDenApi pUjayet /
tadarDArDena vA rudram azwottaraSatena vA // LiP_1,81.28 //
<flower => deity>
bilvapatre sTitA lakzmIr devI lakzaRasaMyutA /
nIlotpale 'MbikA sAkzAd utpale zaRmuKaH svayam // LiP_1,81.29 //
padmASrito mahAdevaH sarvadevapatiH SivaH /
tasmAtsarvaprayatnena SrIpattraM na tyajedbuDaH // LiP_1,81.30 //
nIlotpalaM cotpalaM ca kamalaM ca viSezataH /
sarvavaSyakaraM padmaM SilA sarvArTasidDidA // LiP_1,81.31 //
kfzRAgarusamudBUtaM sarvapApanikfntanam /
guggulupraBftInAM cEva dIpAnAM ca nivedanam // LiP_1,81.32 //
sarvarogakzayaM cEva candanaM sarvasidDidam /
sOganDikaM taTA DUpaM sarvakAmArTasADakam // LiP_1,81.33 //
SvetAgarUdBavaM cEva taTA kfzRAgarUdBavam /
sOmyaM sItAriDUpaM ca sAkzAnnirvARasidDidam // LiP_1,81.34 //
SvetArkakusume sAkzAc caturvaktraH prajApatiH /
karRikArasya kusume meDA sAkzAdvyavasTitA // LiP_1,81.35 //
karavIre gaRADyakzo bake nArAyaRaH svayam /
suganDizu ca sarvezu kusumezu nagAtmajA // LiP_1,81.36 //
tasmAdetEryaTAlABaM puzpaDUpAdiBiH SuBEH /
pUjayeddevadeveSaM BaktyA vittAnusArataH // LiP_1,81.37 //
nivedayettato BaktyA pAyasaM ca mahAcarum /
saGftaM sopadaMSaM ca sarvadravyasamanvitam // LiP_1,81.38 //
SudDAnnaM vApi mudgAnnam AQakaM cArDakaM tu vA /
cAmaraM tAlavfntaM ca tasmE BaktyA nivedayet // LiP_1,81.39 //
upahArARi puRyAni nyAyenEvArjitAnyapi /
nAnAviDAni cArhARi prokzitAnyaMBasA punaH // LiP_1,81.40 //
nivedayecca rudrAya Baktiyuktena cetasA /
kzIrAdvE sarvadevAnAM sTityarTamamftaM Druvam // LiP_1,81.41 //
vizRunA jizRunA sAkzAd anne sarvaM pratizWitam /
BUtAnAm annadAnena prItir Bavati SaNkare // LiP_1,81.42 //
tasmAt sampUjayed devam anne prARAH pratizWitAH /
upahAre taTA tuzwir vyaYjane pavanaH svayam // LiP_1,81.43 //
sarvAtmako mahAdevo ganDatoye hyapAmpatiH /
pIWe vE prakftiH sAkzAn mahadAdyErvyavasTitA // LiP_1,81.44 //
tasmAddevaM yajedBaktyA pratimAsaM yaTAviDi /
pOrRamAsyAM vrataM kAryaM sarvakAmArTasidDaye // LiP_1,81.45 //
satyaM SOcaM dayA SAntiH saMtozo dAnameva ca /
pOrRamAsyAmamAvAsyAm upavAsaM ca kArayet // LiP_1,81.46 //
saMvatsarAnte godAnaM vfzotsargaM viSezataH /
BojayedbrAhmaRAnBaktyA SrotriyAn vedapAragAn // LiP_1,81.47 //
tal liNgaM pUjitaM tena sarvadravyasamanvitam /
sTApayed vA Sivakzetre dApayed brAhmaRAya vA // LiP_1,81.48 //
ya evaM sarvamAsezu SivaliNgamahAvratam /
kuryAdBaktyA muniSrezWAH sa eva tapatAM varaH // LiP_1,81.49 //
sUryakowipratIkASEr vimAnE ratnaBUzitEH /
gatvA SivapuraM divyaM nehAyAti kadAcana // LiP_1,81.50 //
aTavA hyekamAsaM vA caredevaM vratottamam /
SivalokamavApnoti nAtra kAryA vicAraRA // LiP_1,81.51 //
aTavA saktacittaSced yAnyAn saMcintayedvarAn /
varzamekaM caredevaM tAMstAnprApya SivaM vrajet // LiP_1,81.52 //
devatvaM vA pitftvaM vA devarAjatvameva ca /
gARapatyapadaM vApi sakto 'pi laBate naraH // LiP_1,81.53 //
vidyArTI laBate vidyAM BogArTI BogamApnuyAt /
dravyArTI ca niDiM paSyed AyuHkAmaS cirAyuzam // LiP_1,81.54 //
yAnyAMScintayate kAmAMs tAMstAnprApyeha modate /
ekamAsavratAdeva so 'nte rudratvamApnuyAt // LiP_1,81.55 //
idaM pavitraM paramaM rahasyaM vratottamaM viSvasfjApi sfzwam /
hitAya devAsurasidDamartya- vidyADarARAM paramaM Sivena // LiP_1,81.56 //
sampUjya pUjyaM viDinEvamISaM praRamya mUrDnA saha BftyaputrEH /
vyapohanaM nAma japetstavaM ca pradakziRaM kftya SivaM prayatnAt // LiP_1,81.57 //
purAkftaM viSvasfjA stavaM ca hitAya devena jagattrayasya /
pitAmahenEva surESca sArDaM mahAnuBAvena mahArGyam etat // LiP_1,81.58 //

iti SrIliNgamahApurARe pUrvaBAge paSupASavimocanaliNgapUjAdikaTanaM nAmEkASItitamo 'DyAyaH



_______________________________________________________________


LiP, 1, 82

sUta uvAca
vyapohanastavaM vakzye sarvasidDipradaM SuBam /
nandinaS ca muKAcCrutvA kumAreRa mahAtmanA // LiP_1,82.1 //
vyAsAya kaTitaM tasmAd bahumAnena vE mayA /
namaH SivAya SudDAya nirmalAya yaSasvine // LiP_1,82.2 //
duzwAntakAya sarvAya BavAya paramAtmane /
paYcavaktro daSaBujo hy akzapaYcadaSEryutaH // LiP_1,82.3 //
SudDasPawikasaMkASaH sarvABaraRaBUzitaH /
sarvajYaH sarvagaH SAntaH sarvopari susaMsTitaH // LiP_1,82.4 //
padmAsanasTaH someSaH pApamASu vyapohatu /
ISAnaH puruzaScEva aGoraH sadya eva ca // LiP_1,82.5 //
vAmadevaS ca BagavAn pApamASu vyapohatu /
anantaH sarvavidyeSaH sarvajYaH sarvadaH praBuH // LiP_1,82.6 //
SivaDyAnEkasampannaH sa me pApaM vyapohatu /
sUkzmaH surAsureSAno viSveSo gaRapUjitaH // LiP_1,82.7 //
SivaDyAnEkasampannaH sa me pApaM vyapohatu /
Sivottamo mahApUjyaH SivaDyAnaparAyaRaH // LiP_1,82.8 //
sarvagaH sarvadaH SAntaH sa me pApaM vyapohatu /
ekAkzo BagavAnISaH SivArcanaparAyaRaH // LiP_1,82.9 //
SivaDyAnEkasampannaH sa me pApaM vyapohatu /
trimUrtir BagavAn ISaH SivaBaktipraboDakaH // LiP_1,82.10 //
SivaDyAnEkasampannaH sa me pApaM vyapohatu /
SrIkaRWaH SrIpatiH SrImAY SivaDyAnarataH sadA // LiP_1,82.11 //
SivArcanarataH SrImAn sa me pApaM vyapohatu /
trElokyanamitA devI solkAkArA purAtanI // LiP_1,82.12 //
SivArcanarataH SrImAn sa me pApaM vyapohatu /
trElokyanamitA devI solkAkArA purAtanI // LiP_1,82.13 //
dAkzAyaRI mahAdevI gOrI hEmavatI SuBA /
ekaparRAgrajA sOmyA taTA vE cEkapAwalA // LiP_1,82.14 //
aparRA varadA devI varadAnEkatatparA /
umA suraharA sAkzAt kOSikI vA kapardinI // LiP_1,82.15 //
KawvANgaDAriRI divyA karAgratarupallavA /
nEgameyAdiBir divyES caturBiH putrakErvftA // LiP_1,82.16 //
menAyA nandinI devI vArijA vArijekzaRA /
aMbAyA vItaSokasya nandinaS ca mahAtmanaH // LiP_1,82.17 //
SuBAvatyAH saKI SAntA paYcacUqA varapradA /
sfzwyarTaM sarvaBUtAnAM prakftitvaM gatAvyayA // LiP_1,82.18 //
trayoviMSatiBis tattvEr mahadAdyEr vijfmBitA /
lakzmyAdiSaktiBir nityaM namitA nandanandinI // LiP_1,82.19 //
manonmanI mahAdevI mAyAvI maRqanapriyA /
mAyayA yA jagatsarvaM brahmAdyaM sacarAcaram // LiP_1,82.20 //
kzoBiRI mohinI nityaM yoginAM hfdi saMsTitA /
ekAnekasTitA loke indIvaraniBekzaRA // LiP_1,82.21 //
BaktyA paramayA nityaM sarvadevEraBizwutA /
gaRendrAmBojagarBendra- yamavitteSapUrvakEH // LiP_1,82.22 //
saMstutA jananI tezAM sarvopadravanASinI /
BaktAnAmArtihA BavyA BavaBAvavinASanI // LiP_1,82.23 //
BuktimuktipradA divyA BaktAnAmaprayatnataH /
sA me sAkzAnmahAdevI pApam ASu vyapohatu // LiP_1,82.24 //
caRqaH sarvagaReSAno muKAcCaMBorvinirgataH /
SivArcanarataH SrImAn sa me pApaM vyapohatu // LiP_1,82.25 //
SAlaNkAyanaputrastu halamArgotTitaH praBuH /
jAmAtA marutAM devaH sarvaBUtamaheSvaraH // LiP_1,82.26 //
sarvagaH sarvadfk SarvaH sarveSasadfSaH praBuH /
sanArAyaRakEr devEH sendracandradivAkarEH // LiP_1,82.27 //
sidDES ca yakzaganDarvEr BUtErBUtaviDAyakEH /
uragErfziBiScEva brahmaRA ca mahAtmanA // LiP_1,82.28 //
stutastrElokyanATastu munirantaH puraM sTitaH /
sarvadA pUjitaH sarvEr nandI pApaM vyapohatu // LiP_1,82.29 //
mahAkAyo mahAtejA mahAdeva ivAparaH /
SivArcanarataH SrImAn sa me pApaM vyapohatu // LiP_1,82.30 //
merumandArakElAsa- tawakUwapraBedanaH /
ErAvatAdiBir divyEr diggajES ca supUjitaH // LiP_1,82.31 //
saptapAtAlapAdaS ca saptadvIporujaNGakaH /
saptArRavANkuSaScEva sarvatIrTodaraH SivaH // LiP_1,82.32 //
AkASadeho digbAhuH somasUryAgnilocanaH /
hatAsuramahAvfkzo brahmavidyAmahotkawaH // LiP_1,82.33 //
brahmAdyADoraREr divyEr yogapASasamanvitEH /
badDo hftpuRqarIkAKye staMBe vfttiM niruDya ca // LiP_1,82.34 //
nAgendravaktro yaH sAkzAd gaRakowiSatErvftaH /
SivaDyAnEkasampannaH sa me pApaM vyapohatu // LiP_1,82.35 //
BfNgISaH piNgalAkzo 'sO BasitASastu dehayuk /
SivArcanarataH SrImAn sa me pApaM vyapohatu // LiP_1,82.36 //
caturBistanuBir nityaM sarvAsuranibarhaRaH /
skandaH SaktiDaraH SAntaH senAnIH SiKivAhanaH // LiP_1,82.37 //
devasenApatiH SrImAn sa me pApaM vyapohatu /
BavaH SarvastaTeSAno rudraH paSupatis taTA // LiP_1,82.38 //
ugro BImo mahAdevaH SivArcanarataH sadA /
etAH pApaM vyapohantu mUrtayaH paramezWinaH // LiP_1,82.39 //
mahAdevaH Sivo rudraH SaNkaro nIlalohitaH /
ISAno vijayo BImo devadevo BavodBavaH // LiP_1,82.40 //
kapAlISaS ca vijYeyo rudrA rudrAMSasaMBavAH /
SivapraRAmasampannA vyapohantu malaM mama // LiP_1,82.41 //
vikartano vivasvAMS ca mArtaRqo BAskaro raviH /
lokaprakASakaScEva lokasAkzItrivikramaH // LiP_1,82.42 //
AdityaS ca taTA sUryaS cAMSumAMS ca divAkaraH /
ete vE dvAdaSAdityA vyapohantu malaM mama // LiP_1,82.43 //
gaganaM sparSanaM tejo rasaS ca pfTivI taTA /
candraH sUryastaTAtmA ca tanavaH SivaBAzitAH // LiP_1,82.44 //
pApaM vyapohantu mama BayaM nirRASayantu me /
vAsavaH pAvakaScEva yamo nirftireva ca // LiP_1,82.45 //
varuRo vAyusomO ca ISAno BagavAn hariH /
pitAmahaS ca BagavAn SivaDyAnaparAyaRaH // LiP_1,82.46 //
ete pApaM vyapohantu manasA karmaRA kftam /
naBasvAnsparSano vAyur anilo mArutas taTA // LiP_1,82.47 //
prARaH prAReSajIveSO mArutaH SivaBAzitAH /
SivArcanaratAH sarve vyapohantu malaM mama // LiP_1,82.48 //
KecarI vasucArI ca brahmeSo brahmabrahmaDIH /
suzeRaH SASvataH pfzwaH supuzwaS ca mahAbalaH // LiP_1,82.49 //
ete vE cAraRAH SaMBoH pUjayAtIva BAvitAH /
vyapohantu malaM sarvaM pApaM cEva mayA kftam // LiP_1,82.50 //
mantrajYo mantravit prAjYo mantrarAw sidDapUjitaH /
sidDavatparamaH sidDaH sarvasidDipradAyinaH // LiP_1,82.51 //
vyapohantu malaM sarve sidDAH SivapadArcakAH /
yakzo yakzeSaDanado jfmBako maRiBadrakaH // LiP_1,82.52 //
pUrRaBadreSvaro mAlI SitikuRqalireva ca /
narendraScEva yakzeSA vyapohantu malaM mama // LiP_1,82.53 //
anantaH kulikaScEva vAsukistakzakastaTA /
karkowako mahApadmaH SaNKapAlo mahAbalaH // LiP_1,82.54 //
SivapraRAmasampannAH SivadehapraBUzaRAH /
mama pApaM vyapohantu vizaM sTAvarajaNgamam // LiP_1,82.55 //
vIRAjYaH kinnaraScEva surasenaH pramardanaH /
atISayaH sa prayogI gItajYaScEva kinnarAH // LiP_1,82.56 //
SivapraRAmasampannA vyapohantu malaM mama /
vidyADaraS ca vibuDo vidyArASirvidAM varaH // LiP_1,82.57 //
vibudDo vibuDaH SrImAn kftajYaS ca mahAyaSAH /
ete vidyADarAH sarve SivaDyAnaparAyaRAH // LiP_1,82.58 //
vyapohantu malaM GoraM mahAdevaprasAdataH /
vAmadevI mahAjamBaH kAlanemirmahAbalaH // LiP_1,82.59 //
sugrIvo mardakaScEva piNgalo devamardanaH /
prahrAdaScApyanuhrAdaH saMhrAdaH kila bAzkalO // LiP_1,82.60 //
jamBaH kuMBaS ca mAyAvI kArtavIryaH kftaMjayaH /
ete 'surA mahAtmAno mahAdevaparAyaRAH // LiP_1,82.61 //
vyapohantu BayaM Goram AsuraM BAvameva ca /
garutmAn KagatiScEva pakzirAw nAgamardanaH // LiP_1,82.62 //
nAgaSatrur hiraRyANgo vEnateyaH praBaYjanaH /
nAgASIrvizanASaS ca vizRuvAhana eva ca // LiP_1,82.63 //
ete hiraRyavarRABA garuqA vizRuvAhanAH /
nAnABaraRasampannA vyapohantu malaM mama // LiP_1,82.64 //
agastyaS ca vasizWaS ca aNgirA Bfgureva ca /
kASyapo nAradaScEva daDIcaScyavanas taTA // LiP_1,82.65 //
upamanyustaTAnye ca fzayaH SivaBAvitAH /
SivArcanaratAH sarve vyapohantu malaM mama // LiP_1,82.66 //
pitaraH pitAmahAS ca taTEva prapitAmahAH /
agnizvAttA barhizadas taTA mAtAmahAdayaH // LiP_1,82.67 //
vyapohantu BayaM pApaM SivaDyAnaparAyaRAH /
lakzmIS ca DaraRI cEva gAyatrI ca sarasvatI // LiP_1,82.68 //
durgA uzA SacI jyezWA mAtaraH surapUjitAH /
devAnAM mAtaraS cEva gaRAnAM mAtaras taTA // LiP_1,82.69 //
BUtAnAM mAtaraH sarvA yatra yA gaRamAtaraH /
prasAdAddevadevasya vyapohantu malaM mama // LiP_1,82.70 //
urvaSI menakA cEva raMBA ratitilottamAH /
sumuKI durmuKI cEva kAmukI kAmavarDanI // LiP_1,82.71 //
taTAnyAH sarvalokezu divyAScApsarasas taTA /
SivAya tARqavaM nityaM kurvantyo 'tIva BAvitAH // LiP_1,82.72 //
devyaH SivArcanaratA vyapohantu malaM mama /
arkaH somo 'NgArakaS ca buDaScEva bfhaspatiH // LiP_1,82.73 //
SukraH SanEScaraScEva rAhuH ketustaTEva ca /
vyapohantu BayaM GoraM grahapIqAM SivArcakAH // LiP_1,82.74 //
mezo vfzo 'Ta miTunas taTA karkawakaH SuBaH /
siMhaS ca kanyA vipulA tulA vE vfScikas taTA // LiP_1,82.75 //
DanuS ca makaraScEva kuMBo mInastaTEva ca /
rASayo dvAdaSa hyete SivapUjAparAyaRAH // LiP_1,82.76 //
vyapohantu BayaM pApaM prasAdAtparamezWinaH /
aSvinI BaraRI cEva kfttikA rohiRI taTA // LiP_1,82.77 //
SrImanmfgaSiraScArdrA punarvasupuzyasArpakAH /
maGA vE pUrvaPAlgunya uttarAPAlgunI taTA // LiP_1,82.78 //
hastacitrA taTA svAtI viSAKA cAnurADikA /
jyezWA mUlaM mahABAgA pUrvAzAQA taTEva ca // LiP_1,82.79 //
uttarAzAQikA cEva SravaRaM ca SravizWikA /
SataBizak pUrvaBadrA taTA prozWapadA taTA // LiP_1,82.80 //
pOzRaM ca devyaH satataM vyapohantu malaM mama /
jvaraH kumBodaraScEva SaNkukarRo mahAbalaH // LiP_1,82.81 //
mahAkarRaH praBAtaS ca mahABUtapramardanaH /
SyenajicCivadUtaS ca pramaTAH prItivarDanAH // LiP_1,82.82 //
kowikowiSatEScEva BUtAnAM mAtaraH sadA /
vyapohantu BayaM pApaM mahAdevaprasAdataH // LiP_1,82.83 //
SivaDyAnEkasampanno himarAq aMbusanniBaH /
kundendusadfSAkAraH kuMBakundenduBUzaRaH // LiP_1,82.84 //
vaqavAnalaSatruryo vaqavAmuKaBedanaH /
catuzpAdasamAyuktaH kzIroda iva pARquraH // LiP_1,82.85 //
rudraloke sTito nityaM rudrEH sArDaM gaReSvarEH /
vfzendro viSvaDfg devo viSvasya jagataH pitA // LiP_1,82.86 //
vfto nandAdiBir nityaM mAtfBir maKamardanaH /
SivArcanarato nityaM sa me pApaM vyapohatu // LiP_1,82.87 //
gaNgA mAtA jaganmAtA rudraloke vyavasTitA /
SivaBaktA tu yA nandA sA me pApaM vyapohatu // LiP_1,82.88 //
BadrA BadrapadA devI Sivaloke vyavasTitA /
mAtA gavAM mahABAgA sA me pApaM vyapohatu // LiP_1,82.89 //
suraBiH sarvatoBadrA sarvapApapraRASanI /
rudrapUjAratA nityaM sA me pApaM vyapohatu // LiP_1,82.90 //
suSIlA SIlasampannA SrIpradA SivaBAvitA /
Sivaloke sTitA nityaM sA me pApaM vyapohatu // LiP_1,82.91 //
vedaSAstrArTatattvajYaH sarvakAryABicintakaH /
samastaguRasampannaH sarvadeveSvarAtmajaH // LiP_1,82.92 //
jyezWaH sarveSvaraH sOmyo mahAvizRutanuH svayam /
AryaH senApatiH sAkzAd gahano maKamardanaH // LiP_1,82.93 //
ErAvatagajArUQaH kfzRakuYcitamUrDajaH /
kfzRANgo raktanayanaH SaSipannagaBUzaRaH // LiP_1,82.94 //
BUtEH pretEH piSAcES ca kUzmARqES ca samAvftaH /
SivArcanarataH sAkzAt sa me pApaM vyapohatu // LiP_1,82.95 //
brahmARI cEva mAheSI kOmArI vEzRavI taTA /
vArAhI cEva mAhendrI cAmuRqAgneyikA taTA // LiP_1,82.96 //
etA vE mAtaraH sarvAH sarvalokaprapUjitAH /
yoginIBir mahApApaM vyapohantu samAhitAH // LiP_1,82.97 //
vIraBadro mahAtejA himakundendusanniBaH /
rudrasya tanayo rOdraH SUlAsaktamahAkaraH // LiP_1,82.98 //
sahasrabAhuH sarvajYaH sarvAyuDaDaraH svayam /
tretAgninayano devas trElokyABayadaH praBuH // LiP_1,82.99 //
mAtFRAM rakzako nityaM mahAvfzaBavAhanaH /
trElokyanamitaH SrImAn SivapAdArcane rataH // LiP_1,82.100 //
yajYasya ca SiraSCettA pUzRo dantavinASanaH /
vahnerhastaharaH sAkzAd BaganetranipAtanaH // LiP_1,82.101 //
pAdANguzWena somANga- pezakaH praBusaMjYakaH /
upendrendrayamAdInAM devAnAmaNgarakzakaH // LiP_1,82.102 //
sarasvatyA mahAdevyA nAsikozWAvakartanaH /
gaReSvaro yaH senAnIH sa me pApaM vyapohatu // LiP_1,82.103 //
jyezWA varizWA varadA varABaraRaBUzitA /
mahAlakzmIrjaganmAtA sA me pApaM vyapohatu // LiP_1,82.104 //
mahAmohA mahABAgA mahABUtagaRErvftA /
SivArcanaratA nityaM sA me pApaM vyapohatu // LiP_1,82.105 //
lakzmIH sarvaguRopetA sarvalakzaRasaMyutA /
sarvadA sarvagA devI sA me pApaM vyapohatu // LiP_1,82.106 //
siMhArUQA mahAdevI pArvatyAstanayAvyayA /
vizRornidrA mahAmAyA vEzRavI surapUjitA // LiP_1,82.107 //
trinetrA varadA devI mahizAsuramardinI /
SivArcanaratA durgA sA me pApaM vyapohatu // LiP_1,82.108 //
brahmARqaDArakA rudrAH sarvalokaprapUjitAH /
satyAS ca mAnasAH sarve vyapohantu BayaM mama // LiP_1,82.109 //
BUtAH pretAH piSAcAS ca kUzmARqagaRanAyakAH /
kUzmARqakAS ca te pApaM vyapohantu samAhitAH // LiP_1,82.110 //
anena devaM stutvA tu cAnte sarvaM samApayet /
praRamya SirasA BUmO pratimAse dvijottamAH // LiP_1,82.111 //
vyapohanastavaM divyaM yaH paWecCfRuyAdapi /
viDUya sarvapApAni rudraloke mahIyate // LiP_1,82.112 //
kanyArTI laBate kanyAM jayakAmo jayaM laBet /
arTakAmo laBedarTaM putrakAmo bahUn sutAn // LiP_1,82.113 //
vidyArTI laBate vidyAM BogArTI BogamApnuyAt /
yAnyAnprArTayate kAmAn mAnavaH SravaRAdiha // LiP_1,82.114 //
tAnsarvAn SIGramApnoti devAnAM ca priyo Bavet /
paWyamAnamidaM puRyaM yamuddiSya tu paWyate // LiP_1,82.115 //
tasya rogA na bADante vAtapittAdisaMBavAH /
nAkAle maraRaM tasya na sarpErapi daSyate // LiP_1,82.116 //
yatpuRyaM cEva tIrTAnAM yajYAnAM cEva yatPalam /
dAnAnAM cEva yatpuRyaM vratAnAM ca viSezataH // LiP_1,82.117 //
tatpuRyaM kowiguRitaM japtvA cApnoti mAnavaH /
goGnaScEva kftaGnaS ca vIrahA brahmahA Bavet // LiP_1,82.118 //
SaraRAgataGAtI ca mitraviSvAsaGAtakaH /
duzwaH pApasamAcAro mAtfhA pitfhA taTA // LiP_1,82.119 //
vyapohya sarvapApAni Sivaloke mahIyate // LiP_1,82.120 //

iti SrIliNgamahApurARe pUrvaBAge vyapohanastavanirUpaRaM nAma dvyaSItitamo 'DyAyaH


_______________________________________________________________


LiP, 1, 83

fzaya UcuH
vyapohanastavaM puRyaM SrutamasmABir AdarAt /
prasaMgAlliNgadAnasya vratAnyapi vadasva naH // LiP_1,83.1 //

sUta uvAca
vratAni vaH pravakzyAmi SuBAni munisattamAH /
nandinA kaTitAnIha brahmaputrAya DImate // LiP_1,83.2 //
tAni vyAsAdupaSrutya yuzmAkaM pravadAmyaham /
azwamyAM ca caturdaSyAM pakzayoruBayorapi // LiP_1,83.3 //
varzamekaM tu BuYjAno naktaM yaH pUjayecCivam /
sarvayajYaPalaM prApya sa yAti paramAM gatim // LiP_1,83.4 //
pfTivIM BAjanaM kftvA BuktvA parvasu mAnavaH /
ahorAtreRa cEkena trirAtraPalamaSnute // LiP_1,83.5 //
dvayor mAsasya paYcamyor dvayoH pratipadornaraH /
kzIraDArAvrataM kuryAt so 'SvameDaPalaM laBet // LiP_1,83.6 //
kfzRAzwamyAM tu naktena yAvatkfzRacaturdaSI /
BuYjanBogAnavApnoti brahmalokaM ca gacCati // LiP_1,83.7 //
yo 'bdamekaM prakurvIta naktaM parvasu parvasu /
brahmacArI jitakroDaH SivaDyAnaparAyaRaH // LiP_1,83.8 //
saMvatsarAnte viprendrAn BojayedviDipUrvakam /
sa yAti SANkaraM lokaM nAtra kAryA vicAraRA // LiP_1,83.9 //
upavAsAt paraM BEkzyaM BEkzyAt param ayAcitam /
ayAcitAt paraM naktaM tasmAn naktena vartayet // LiP_1,83.10 //
devErBuktaM tu pUrvAhRe maDyAhne fziBis taTA /
aparAhRe ca pitfBiH saMDyAyAM guhyakAdiBiH // LiP_1,83.11 //
sarvavelAmatikramya naktaBojanamuttamam /
havizyaBojanaM snAnaM satyamAhAralAGavam // LiP_1,83.12 //
agnikAryamaDaHSayyAM naktaBojI samAcaret /
pratimAsaM pravakzyAmi Sivavratamanuttamam // LiP_1,83.13 //
DarmakAmArTamokzArTaM sarvapApaviSudDaye /
puzyamAse ca sampUjya yaH kuryAnnaktaBojanam // LiP_1,83.14 //
satyavAdI jitakroDaH SAligoDUmagorasEH /
pakzayorazwamIM yatnAd upavAsena vartayet // LiP_1,83.15 //
BUmiSayyAM ca mAsAnte pOrRamAsyAM GftAdiBiH /
snApya rudraM mahAdevaM sampUjya viDipUrvakam // LiP_1,83.16 //
yAvakaM cOdanaM dattvA sakzIraM saGftaM dvijAH /
Bojayed brAhmaRAYSizwAY japecCAntiM viSezataH // LiP_1,83.17 //
taTA gomiTunaM cEva kapilaM vinivedayet /
BavAya devadevAya SivAya paramezWine // LiP_1,83.18 //
sa yAti muniSArdUla vAhneyaM lokamuttamam /
BuktvA sa vipulAn lokAn tatrEva sa vimucyate // LiP_1,83.19 //
mAGamAse tu sampUjya yaH kuryAn naktaBojanam /
kfSaraM GftasaMyuktaM BuYjAnaH saMyatendriyaH // LiP_1,83.20 //
sopavAsaM caturdaSyAM BaveduBayapakzayoH /
rudrAya pOrRamAsyAM tu dadyAdvE Gftakambalam // LiP_1,83.21 //
kfzRaM gomiTunaM dadyAt pUjayeccEva SaMkaram /
BojayedbrAhmaRAMScEva yaTAviBavavistaram // LiP_1,83.22 //
yAmyamAsAdya vE lokaM yamena saha modate /
PAlgune cEva samprApte kuryAdvE naktaBojanam // LiP_1,83.23 //
SyAmAkAnnaGftakzIrEr jitakroDo jitendriyaH /
caturdaSyAmaTAzwamyAm upavAsaM ca kArayet // LiP_1,83.24 //
pOrRamAsyAM mahAdevaM snApya sampUjya SaNkaram /
dadyAdgomiTunaM vApi tAmrABaM SUlapARaye // LiP_1,83.25 //
brAhmaRAn BojayitvA tu prArTayetparameSvaram /
sa yAti candrasAyujyaM nAtra kAryA vicAraRA // LiP_1,83.26 //
cEtre 'pi rudramaByarcya kuryAdvE naktaBojanam /
SAlyannaM payasA yuktaM Gftena ca yaTAsuKam // LiP_1,83.27 //
gozWaSAyI muniSrezWAH kzitO niSi BavaM smaret /
pOrRamAsyAM SivaM snApya dadyAdgomiTunaM sitam // LiP_1,83.28 //
brAhmaRAn BojayeccEva nirfteH sTAnamApnuyAt /
vESAKe ca taTA mAse kftvA vE naktaBojanam // LiP_1,83.29 //
pOrRamAsyAM BavaM snApya paYcagavyaGftAdiBiH /
SvetaM gomiTunaM dattvA so 'SvameDaPalaM laBet // LiP_1,83.30 //
jyezWe mAse ca deveSaM BavaM SarvamumApatim /
sampUjya SradDayA BaktyA kftvA vE naktaBojanam // LiP_1,83.31 //
raktaSAlyannamaDvA ca adBiH pUtaM GftAdiBiH /
vIrAsano niSArDaM ca gavAM SuSrUzaRe rataH // LiP_1,83.32 //
pOrRamAsyAM tu sampUjya devadevamumApatim /
snApya SaktyA yaTAnyAyaM caruM dadyAc ca SUline // LiP_1,83.33 //
brAhmaRAn BojayitvA ca yaTAviBavavistaram /
DUmraM gomiTunaM dattvA vAyuloke mahIyate // LiP_1,83.34 //
AzAQe mAsi cApyevaM naktaBojanatatparaH /
BUriKaRqAjyasaMmiSraM saktuBiScEva gorasam // LiP_1,83.35 //
pOrRamAsyAM GftAdyEstu snApya pUjya yaTAviDi /
brAhmaRAn BojayitvA ca SrotriyAn vedapAragAn // LiP_1,83.36 //
dadyAdgomiTunaM gOraM vAruRaM lokamApnuyAt /
SrAvaRe ca dvijA mAse kftvA vE naktaBojanam // LiP_1,83.37 //
kzIrazazwikaBaktena sampUjya vfzaBaDvajam /
pOrRamAsyAM GftAdyEstu snApya pUjya yaTAviDi // LiP_1,83.38 //
brAhmaRAn BojayitvA ca SrotriyAn vedapAragAn /
SvetAgrapAdaM pORqraM ca dadyAdgomiTunaM punaH // LiP_1,83.39 //
sa yAti vAyusAyujyaM vAyuvatsarvago Bavet /
prApte BAdrapade mAse kftvEvaM naktaBojanam // LiP_1,83.40 //
hutaSezaM ca viprendrAn vfkzamUlASrito divA /
pOrRamAsyAM tu deveSaM snApya sampUjya SaNkaram // LiP_1,83.41 //
nIlaskanDaM vfzaM gAM ca dattvA BaktyA yaTAviDi /
brAhmaRAn BojayitvA ca vedavedANgapAragAn // LiP_1,83.42 //
yakzalokamanuprApya yakzarAjo BavennaraH /
tataScASvayuje mAsi kftvEvaM naktaBojanam // LiP_1,83.43 //
saGftaM SaNkaraM pUjya pOrRamAsyAM ca pUrvavat /
brAhmaRAn BojayitvA ca SivaBaktAn sadA SucIn // LiP_1,83.44 //
vfzaBaM nIlavarRABam urodeSasamunnatam /
gAM ca dattvA yaTAnyAyam ESAnaM lokamApnuyAt // LiP_1,83.45 //
kArtike ca taTA mAse kftvA vE naktaBojanam /
kzIrOdanena sAjyena sampUjya ca BavaM praBum // LiP_1,83.46 //
pOrRamAsyAM ca viDivat snApya dattvA caruM punaH /
brAhmaRAn BojayitvA ca yaTAviBavavistaram // LiP_1,83.47 //
dattvA gomiTunaM cEva kApilaM pUrvavad dvijAH /
sUryasAyujyamApnoti nAtra kAryA vicAraRA // LiP_1,83.48 //
mArgaSIrze ca mAse 'pi kftvEvaM naktaBojanam /
yavAnnena yaTAnyAyam AjyakzIrAdiBiH samam // LiP_1,83.49 //
pOrRamAsyAM ca pUrvoktaM kftvA SarvAya SaMBave /
brAhmaRAn BojayitvA ca daridrAnvedapAragAn // LiP_1,83.50 //
dattvA gomiTunaM cEva pARquraM viDipUrvakam /
somalokamanuprApya somena saha modate // LiP_1,83.51 //
ahiMsA satyamasteyaM brahmacaryaM kzamA dayA /
triHsnAnaM cAgnihotraM ca BUSayyA naktaBojanam // LiP_1,83.52 //
pakzayorupavAsaM ca caturdaSyazwamIzu ca // LiP_1,83.53 //
ityetadaKilaM proktaM pratimAsaM Sivavratam // LiP_1,83.54 //
kuryAdvarzaM krameREva vyutkrameRApi vA dvijAH /
sa yAti SivasAyujyaM jYAnayogamavApnuyAt // LiP_1,83.55 //
iti SrIliNgamahApurARe pUrvaBAge SivavratakaTanaM nAma tryaSItitamo 'DyAyaH



_______________________________________________________________


LiP, 1, 84

sUta uvAca
umAmaheSvaraM vakzye vratamISvaraBAzitam /
naranAryAdijantUnAM hitAya munisattamAH // LiP_1,84.1 //
pOrRamAsyAmamAvAsyAM caturdaSyazwamIzu ca /
naktamabdaM prakurvIta havizyaM pUjayedBavam // LiP_1,84.2 //
umAmaheSapratimAM hemnA kftvA suSoBanAm /
rAjatIM vATa varzAnte pratizWApya yaTAviDi // LiP_1,84.3 //
brAhmaRAn BojayitvA ca dattvA SaktyA ca dakziRAm /
raTAdyErvApi deveSaM nItvA rudrAlayaM prati // LiP_1,84.4 //
sarvAtiSayasaMyuktES CatracAmaraBUzaREH /
nivedayedvrataM cEva SivAya paramezWine // LiP_1,84.5 //
sa yAti SivasAyujyaM nArI devyA yadi praBo /
azwamyAM ca caturdaSyAM niyatA brahmacAriRI // LiP_1,84.6 //
varzamekaM na BuYjati kanyA vA viDavApi vA /
varzAnte pratimAM kftvA pUrvoktaviDinA tataH // LiP_1,84.7 //
pratizWApya yaTAnyAyaM dattvA rudrAlaye punaH /
brAhmaRAn BojayitvA ca BavAnyA saha modate // LiP_1,84.8 //
yA nAryevaM caredabdaM kfzRAmekAM caturdaSIm /
varzAnte pratimAM kftvA yena kenApi vA dvijAH // LiP_1,84.9 //
pUrvoktamaKilaM kftvA BavAnyA saha modate /
amAvAsyAM nirAhArA BavedabdaM suyantritA // LiP_1,84.10 //
SUlaM ca viDinA kftvA varzAnte vinivedayet /
snApyeSAnaM yajedBaktyA sahasrEH kamalEH sitEH // LiP_1,84.11 //
rAjataM kamalaM cEva jAMbUnadasukarRikam /
dattvA BavAya vipreByaH pradadyAd dakziRAm api // LiP_1,84.12 //
kAmato 'pi kftaM pApaM BrURahatyAdikaM ca yat /
tatsarvaM SUladAnena BindyAnnArI na saMSayaH // LiP_1,84.13 //
sAyujyaM cEvamApnoti BavAnyA dvijasattamAH /
kuryAdyadvA naraH so 'pi rudrasAyujyamApnuyAt // LiP_1,84.14 //
pOrRamAsyAmamAvAsyAM varzamekamatandritA /
upavAsaratA nArI naro 'pi dvijasattamAH // LiP_1,84.15 //
niyogAdeva tatkAryaM BartFRAM dvijasattamAH /
japaM dAnaM tapaH sarvam asvatantrA yataH striyaH // LiP_1,84.16 //
varzAnte sarvaganDAQyAM pratimAM saMnivedayet /
sA BavAnyAS ca sAyujyaM sArUpyaM cApi suvratA // LiP_1,84.17 //
laBate nAtra saMdehaH satyaM satyaM vadAmyaham /
kArtikyAM vA tu yA nArI ekaBaktena vartate // LiP_1,84.18 //
kzamAhiMsAdiniyamEH saMyuktA brahmacAriRI /
dadyAtkfzRatilAnAM ca BAramekam atandritA // LiP_1,84.19 //
saGftaM saguqaM cEva odanaM paramezWine /
dattvA ca brAhmaReByaS ca yaTA viBavavistaram // LiP_1,84.20 //
azwamyAM ca caturdaSyAm upavAsaratA ca sA /
BavAnyA modate sArDaM sArUpyaM prApya suvratA // LiP_1,84.21 //
kzamA satyaM dayA dAnaM SOcamindriyanigrahaH /
sarvavratezvayaM DarmaH sAmAnyo rudrapUjanam // LiP_1,84.22 //
samAsAdvaH pravakzyAmi pratimAsamanukramAt /
mArgaSIrzakamAsAdi- kArttikAntaM yaTAkramam // LiP_1,84.23 //
vrataM suvipulaM puRyaM nandinA pariBAzitam /
mArgaSIrzakamAse 'Ta vfzaM pUrRANgamuttamam // LiP_1,84.24 //
alaMkftya yaTAnyAyaM SivAya vinivedayet /
sA ca sArDaM BavAnyA vE modate nAtra saMSayaH // LiP_1,84.25 //
puzyamAse tu vE SUlaM pratizWApya nivedayet /
pUrvoktamaKilaM kftvA BavAnyA saha modate // LiP_1,84.26 //
mAGamAse raTaM kftvA sarvalakzaRalakzitam /
dadyAt sampUjya deveSaM brAhmaRAMScEva Bojayet // LiP_1,84.27 //
sA ca devyA mahABAgA modate nAtra saMSayaH /
PAlgune pratimAM kftvA hiraRyena yaTAviDi // LiP_1,84.28 //
rAjatenApi tAmreRa yaTAviBavavistaram /
pratizWApya samaByarcya sTApayecCaNkarAlaye // LiP_1,84.29 //
sA ca sArDaM mahAdevyA modate nAtra saMSayaH /
cEtre BavaM kumAraM ca BavAnIM ca yaTAviDi // LiP_1,84.30 //
tAmrAdyErviDivatkftvA pratizWApya yaTAviDi /
BavAnyA modate sArDaM dattvA rudrAya SaMBave // LiP_1,84.31 //
kftvAlayaM hi kOberaM rAjataM rajatena vE /
ISvaromAsamAyuktaM gaReSES ca samantataH // LiP_1,84.32 //
sarvaratnasamAyuktaM pratizWApya yaTAviDi /
sTApayetparameSasya BavasyAyatane SuBe // LiP_1,84.33 //
vESAKe vE cared evaM kElAsAKyaM vratottamam /
kElAsaparvataM prApya BavAnyA saha modate // LiP_1,84.34 //
jyezWe mAsi mahAdevaM liNgamUrtimumApatim /
kftAYjalipuwenEva brahmaRA vizRunA taTA // LiP_1,84.35 //
maDye Bavena saMyuktaM liNgamUrti dvijottamAH /
haMsena ca varAheRa kftvA tAmrAdiBiH SuBAm // LiP_1,84.36 //
pratizWApya yaTAnyAyaM brAhmaRAn BojayettataH /
SivAya SivamAsAdya SivasTAne yaTAviDi // LiP_1,84.37 //
brAhmaREH sahitAM sTApya devyAH sAyujyamApnuyAt /
AzAQe ca SuBe mAse gfhaM kftvA suSoBanam // LiP_1,84.38 //
pakvezwakABir viDivad yaTAviBavavistaram /
sarvabIjarasEScApi sampUrRaM sarvaSoBanEH // LiP_1,84.39 //
gfhopakaraREScEva musalolUKalAdiBiH /
dAsIdAsAdiBiScEva SayanEraSanAdiBiH // LiP_1,84.40 //
sampUrRES ca gfhaM vastrEr AcCAdya ca samantataH /
devaM GftAdiBiH snApya mahAdevamumApatim // LiP_1,84.41 //
brAhmaRAnAM sahasraM ca BojayitvA yaTAviDi /
vidyAvinayasampannaM brAhmaRaM vedapAragam // LiP_1,84.42 //
praTamASramiRaM BaktyA sampUjya ca yaTAviDi /
kanyAM sumaDyamAM yAvat kAlajIvanasaMyutAm // LiP_1,84.43 //
kzetraM gomiTunaM cEva tadgfhe ca nivedayet /
sAyanEr viviDEr divyEr meruparvatasanniBEH // LiP_1,84.44 //
golokaM samanuprApya BavAnyA saha modate /
BavAnyA sadfSIBUtvA sarvakalpezu sAvyayA // LiP_1,84.45 //
BavAnyAScEva sAyujyaM laBate nAtra saMSayaH /
sarvaDAtusamAkIrRaM vicitraDvajaSoBitam // LiP_1,84.46 //
nivedayIta SarvAya SrAvaRe tilaparvatam /
vitAnaDvajavastrAdyEr DAtuBiS ca nivedayet // LiP_1,84.47 //
brAhmaRAn BojayitvA ca pUrvoktamaKilaM Bavet /
kftvA BAdrapade mAsi SoBanaM SAliparvatam // LiP_1,84.48 //
vitAnaDvajavastrAdyEr DAtuBiS ca nivedayet /
brAhmaRAn BojayitvA ca dApayecca yaTAviDi // LiP_1,84.49 //
sA ca sUryAMSusaMkASA BavAnyA saha modate /
kftvA cASvayuje mAsi vipulaM DAnyaparvatam // LiP_1,84.50 //
suvarRavastrasaMyuktaM dattvA sampUjya SaNkaram /
brAhmaRAn BojayitvA ca pUrvoktamaKilaM Bavet // LiP_1,84.51 //
sarvaDAnyasamAyuktaM sarvabIjarasAdiBiH /
sarvaDAtusamAyuktaM sarvaratnopaSoBitam // LiP_1,84.52 //
SfNgEScaturBiH saMyuktaM vitAnacCatraSoBitam /
ganDamAlyEs taTA DUpES citrEScApi suSoBitam // LiP_1,84.53 //
vicitrErnftyageyES ca SaNKavIRAdiBis taTA /
brahmaGozErmahApuRyaM maNgalES ca viSezataH // LiP_1,84.54 //
mahADvajAzwasaMyuktaM vicitrakusumojjvalam /
nagendraM merunAmAnaM trElokyADAramuttamam // LiP_1,84.55 //
tasya mUrDni SivaM kuryAn maDyato DAtunEva tu /
dakziRe ca yaTAnyAyaM brahmARaM ca caturmuKam // LiP_1,84.56 //
uttare devadeveSaM nArAyaRamanAmayam /
indrAdilokapAlAMS ca kftvA BaktyA yaTAviDi // LiP_1,84.57 //
pratizWApya tataH snApya samaByarcya maheSvaram /
devasya dakziRe haste SUlaM tridaSapUjitam // LiP_1,84.58 //
vAme pASaM BavAnyAS ca kamalaM hemaBUzitam /
vizRoS ca SaNKaM cakraM ca gadAmabjaM prayatnataH // LiP_1,84.59 //
brahmaRaScAkzasUtraM ca kamaRqalumanuttamam /
indrasya vajram agneS ca SaktyAKyaM paramAyuDam // LiP_1,84.60 //
yamasya daRqaM nirfteH KaqgaM niSicarasya tu /
varuRasya mahApASaM nAgAKyaM rudramadButam // LiP_1,84.61 //
vAyor yazwiM kuberasya gadAM lokaprapUjitAm /
waNkaM ceSAnadevasya nivedyEvaM krameRa ca // LiP_1,84.62 //
Sivasya mahatIM pUjAM kftvA carusamanvitAm /
pUjayetsarvadevAMS ca yaTAviBavavistaram // LiP_1,84.63 //
brAhmaRAnBojayitvA ca pUjAM kftvA prayatnataH /
mahAmeruvrataM kftvA mahAdevAya dApayet // LiP_1,84.64 //
mahAmerumanuprApya mahAdevyA pramodate /
ciraM sAyujyam Apnoti mahAdevyA na saMSayaH // LiP_1,84.65 //
kArtikyAmapi yA nArI kftvA devImumAM SuBAm /
sarvABaraRasampUrRAM sarvalakzaRalakzitAm // LiP_1,84.66 //
hematAmrAdiBiScEva pratizWApya viDAnataH /
devaM ca kftvA deveSaM sarvalakzaRasaMyutam // LiP_1,84.67 //
tayoragre hutASaM ca sruvahastaM pitAmaham /
nArAyaRaM ca dAtAraM sarvABaraRaBUzitam // LiP_1,84.68 //
lokapAlEs taTA sidDEH saMvftaM sTApya yatnataH /
rudrAlaye vrataM tasmE dApayedBaktipUrvakam // LiP_1,84.69 //
sA BavAnyAstanuM gatvA Bavena saha modate /
ekaBaktavrataM puRyaM pratimAsamanukramAt // LiP_1,84.70 //
mArgaSIrzakamAsAdi- kArtikAntaM pravartitam /
naranAryAdijantUnAM hitAya munisattamAH // LiP_1,84.71 //
naraH kftvA vrataM cEva SivasAyujyamApnuyAt /
nArI devyA na saMdehaH Sivena pariBAzitam // LiP_1,84.72 //

iti SrIliNgamahApurARe pUrvaBAge umAmaheSvaravrataM nAma caturaSItitamo 'DyAyaH



_______________________________________________________________


LiP, 1, 85

sUta uvAca
sarvavratezu sampUjya devadevamumApatim /
japetpaYcAkzarIM vidyAM viDinEva dvijottamAH // LiP_1,85.1 //
japAdeva na saMdeho vratAnAM vE viSezataH /
samAptirnAnyaTA tasmAj japetpaYcAkzarIM SuBAm // LiP_1,85.2 //

fzaya UcuH
kaTaM paYcAkzarI vidyA praBAvo vA kaTaM vada /
kramopAyaM mahABAga SrotuM kOtUhalaM hi naH // LiP_1,85.3 //

sUta uvAca
purA devena rudreRa devadevena SaMBunA /
pArvatyAH kaTitaM puRyaM pravadAmi samAsataH // LiP_1,85.4 //

SrIdevyuvAca
BagavandevadeveSa sarvalokamaheSvara /
paYcAkzarasya mAhAtmyaM SrotumicCAmi tattvataH // LiP_1,85.5 //

SrIBagavAnuvAca
<pralaya and sfzwi>
paYcAkzarasya mAhAtmyaM varzakowiSatErapi /
na SakyaM kaTituM devi tasmAt saMkzepataH SfRu // LiP_1,85.6 //
pralaye samanuprApte nazwe sTAvarajaNgame /
nazwe devAsure cEva nazwe coragarAkzase // LiP_1,85.7 //
sarvaM prakftimApannaM tvayA pralayamezyati /
eko 'haM saMsTito devi na dvitIyo 'sti kutracit // LiP_1,85.8 //
tasminvedAS ca SAstrARi mantre paYcAkzare sTitAH /
te nASaM nEva samprAptA macCaktyA hyanupAlitAH // LiP_1,85.9 //
ahameko dviDApyAsaM prakftyAtmapraBedataH /
sa tu nArAyaRaH Sete devo mAyAmayIM tanum // LiP_1,85.10 //
AsTAya yogaparyaNka- Sayane toyamaDyagaH /
tannABipaNkajAjjAtaH paYcavaktraH pitAmahaH // LiP_1,85.11 //
<BrahmA creates 10 sons; Tey get power from Śiva>
sisfkzamARo lokAnvE trInaSakto 'sahAyavAn /
daSa brahmA sasarjAdO mAnasAnamitOjasaH // LiP_1,85.12 //
tezAM sfzwiprasidDyarTaM mAM provAca pitAmahaH /
matputrARAM mahAdeva SaktiM dehi maheSvara // LiP_1,85.13 //
iti tena samAdizwaH paYcavaktraDaro hyaham /
paYcAkzarAnpaYcamuKEH proktavAn padmayonaye // LiP_1,85.14 //
tAnpaYcavadanErgfhRan brahmA lokapitAmahaH /
vAcyavAcakaBAvena jYAtavAnparameSvaram // LiP_1,85.15 //
vAcyaH paYcAkzarErdevi SivastrElokyapUjitaH /
vAcakaH paramo mantras tasya paYcAkzaraH sTitaH // LiP_1,85.16 //
jYAtvA prayogaM viDinA ca sidDiM labDvA taTA paYcamuKo mahAtmA /
provAca putrezu jagadDitAya mantraM mahArTaM kila paYcavarRam // LiP_1,85.17 //
te labDvA mantraratnaM tu sAkzAllokapitAmahAt /
tamArADayituM devaM parAtparataraM Sivam // LiP_1,85.18 //
tatastutoza BagavAn trimUrtInAM paraH SivaH /
dattavAnaKilaM jYAnam aRimAdiguRAzwakam // LiP_1,85.19 //
te 'pi labDvA varAnviprAs tadArADanakANkziRaH /
merostu SiKare ramye muYjavAnnAma parvataH // LiP_1,85.20 //
matpriyaH satataM SrImAn madBUtEH parirakzitaH /
tasyAByASe tapastIvraM lokasfzwisamutsukAH // LiP_1,85.21 //
divyavarzasahasraM tu vAyuBakzAH samAcaran /
tizWanto 'nugrahArTAya devi te fzayaH purA // LiP_1,85.22 //
tezAM BaktimahaM dfzwvA sadyaH pratyakzatAmiyAm /
paYcAkzaram fzicCando dEvataM SaktibIjavat // LiP_1,85.23 //
nyAsaM zaqaNgaM digbanDaM viniyogamaSezataH /
proktavAnahamAryARAM lokAnAM hitakAmyayA // LiP_1,85.24 //
tacCrutvA mantramAhAtmyam fzayaste tapoDanAH /
mantrasya viniyogaM ca kftvA sarvamanuzWitAH // LiP_1,85.25 //
tanmAhAtmyAt tadA lokAn sadevAsuramAnuzAn /
varRAnvarRaviBAgAMS ca sarvaDarmAMS ca SoBanAn // LiP_1,85.26 //
pUrvakalpasamudBUtAY Crutavanto yaTA purA /
paYcAkzarapraBAvAcca lokA vedA maharzayaH // LiP_1,85.27 //
<description of paYcAkzara mantra>
tizWanti SASvatA DarmA devAH sarvamidaM jagat /
tad idAnIM pravakzyAmi SfRu cAvahitAKilam // LiP_1,85.28 //
alpAkzaraM mahArTaM ca vedasAraM vimuktidam /
AjYAsidDamasaMdigDaM vAkyametacCivAtmakam // LiP_1,85.29 //
nAnAsidDiyutaM divyaM lokacittAnuraYjakam /
suniScitArTaM gaMBIraM vAkyaM me pArameSvaram // LiP_1,85.30 //
mantraM muKasuKoccAryam aSezArTaprasADakam /
tadbIjaM sarvavidyAnAM mantramAdyaM suSoBanam // LiP_1,85.31 //
atisUkzmaM mahArTaM ca jYeyaM tadvawabIjavat /
vedaH sa triguRAtItaH sarvajYaH sarvakftpraBuH // LiP_1,85.32 //
omityekAkzaraM mantraM sTitaH sarvagataH SivaH /
mantre zaqakzare sUkzme paYcAkzaratanuH SivaH // LiP_1,85.33 //
vAcyavAcakaBAvena sTitaH sAkzAtsvaBAvataH /
vAcyaH SivaH prameyatvAn mantrastadvAcakaH smftaH // LiP_1,85.34 //
vAcyavAcakaBAvo 'yam anAdiH saMsTitastayoH /
vede SivAgame vApi yatra yatra zaqakzaraH // LiP_1,85.35 //
mantraH sTitaH sadA muKyo loke paYcAkzaro mataH /
kiM tasya bahuBir mantrEH SAstrErvA bahuvistftEH // LiP_1,85.36 //
yasyEvaM hfdi saMsTo 'yaM mantraH syAtpArameSvaraH /
tenADItaM SrutaM tena tena sarvamanuzWitam // LiP_1,85.37 //
yo vidvAnvE japetsamyag aDItyEva viDAnataH /
etAvadDi SivajYAnam etAvatparamaM padam // LiP_1,85.38 //
etAvad brahmavidyA ca tasmAnnityaM japedbuDaH /
paYcAkzarEH sapraRavo mantro 'yaM hfdayaM mama // LiP_1,85.39 //
guhyAdguhyataraM sAkzAn mokzajYAnam anuttamam /
asya mantrasya vakzyAmi fzicCando 'DidEvatam // LiP_1,85.40 //
bIjaM SaktiM svaraM varRaM sTAnaM cEvAkzaraM prati /
vAmadevo nAma fziH paNktiSCanda udAhftaH // LiP_1,85.41 //
devatA Siva evAhaM mantrasyAsya varAnane /
nakArAdIni bIjAni paYcaBUtAtmakAni ca // LiP_1,85.42 //
AtmAnaM praRavaM vidDi sarvavyApinamavyayam /
Saktistvameva deveSi sarvadevanamaskfte // LiP_1,85.43 //
tvadIyaM praRavaM kiMcin madIyaM praRavaM taTA /
tvadIyaM devi mantrARAM SaktiBUtaM na saMSayaH // LiP_1,85.44 //
akArokAramakArA madIye praRave sTitAH /
ukAraM ca makAraM ca akAraM ca krameRa vE // LiP_1,85.45 //
tvadIyaM praRavaM vidDi trimAtraM plutamuttamam /
oNkArasya svarodAtta fzirbrahma sitaM vapuH // LiP_1,85.46 //
Cando devI ca gAyatrI paramAtmADidevatA /
udAttaH praTamastadvac caturTaS ca dvitIyakaH // LiP_1,85.47 //
paYcamaH svaritaScEva maDyamo nizaDaH smftAH /
nakAraH pItavarRaS ca sTAnaM pUrvamuKaM smftam // LiP_1,85.48 //
indro 'DidEvataM Cando gAyatrI gOtama fziH /
makAraH kfzRavarRo 'sya sTAnaM vE dakziRAmuKam // LiP_1,85.49 //
Cando 'nuzwup fziScAtrI rudro dEvatamucyate /
SikAro DUmravarRo 'sya sTAnaM vE paScimaM muKam // LiP_1,85.50 //
viSvAmitra fzistrizwup Cando vizRustu dEvatam /
vAkAro hemavarRo 'sya sTAnaM cEvottaraM muKam // LiP_1,85.51 //
brahmADidEvataM Cando bfhatI cANgirA fziH /
yakAro raktavarRaS ca sTAnam UrDvaM muKaM virAw // LiP_1,85.52 //
Canda fzirBaradvAjaH skando dEvatamucyate /
nyAsamasya pravakzyAmi sarvasidDikaraM SuBam // LiP_1,85.53 //
<nyAsa (def., description)>
sarvapApaharaM cEva triviDo nyAsa ucyate /
utpattisTitisaMhAra- BedatastriviDaH smftaH // LiP_1,85.54 //
brahmacArigfhasTAnAM yatInAM kramaSo Bavet /
utpattirbrahmacAriRAM gfhasTAnAM sTitiH sadA // LiP_1,85.55 //
yatInAM saMhftir nyAsaH sidDir Bavati nAnyaTA /
aNganyAsaH karanyAso dehanyAsa iti triDA // LiP_1,85.56 //
utpattyAditriBedena vakzyate te varAnane /
nyasetpUrvaM karanyAsaM dehanyAsam anantaram // LiP_1,85.57 //
aNganyAsaM tataH paScAd akzarARAM viDikramAt /
mUrDAdipAdaparyantam utpattinyAsa ucyate // LiP_1,85.58 //
pAdAdimUrDaparyantaM saMhAro Bavati priye /
hfdayAsyagalanyAsaH sTitinyAsa udAhftaH // LiP_1,85.59 //
brahmacArigfhasTAnAM yatInAM cEva SoBane /
saSiraskaM tato dehaM sarvamantreRa saMspfSet // LiP_1,85.60 //
sa dehanyAsa ityuktaH sarvezAM sama eva sa /
dakziRANguzWamAraBya vAmANguzWAnta eva hi // LiP_1,85.61 //
nyasyate yattadutpattir viparItaM tu saMhftiH /
aNguzWAdikanizWAntaM nyasyate hastayor dvayoH // LiP_1,85.62 //
atIva Bogado devi sTitinyAsaH kuwuMbinAm /
karanyAsaM purA kftvA dehanyAsam anantaram // LiP_1,85.63 //
aNganyAsaM nyasetpaScAd eza sADAraRo viDiH /
oNkAraM saMpuwIkftya sarvANgezu ca vinyaset // LiP_1,85.64 //
karayoruBayoScEva daSAgrAMgulizu kramAt /
prakzAlya pAdAvAcamya SucirBUtvA samAhitaH // LiP_1,85.65 //
prANmuKodaNmuKo vApi nyAsakarma samAcaret /
smaret pUrvam fziM Cando dEvataM bIjameva ca // LiP_1,85.66 //
SaktiM ca paramAtmAnaM guruM cEva varAnane /
mantreRa pARI saMmfjya talayoH praRavaM nyaset // LiP_1,85.67 //
aNgulInAM ca sarvezAM taTA cAdyantaparvasu /
sabindukAni bIjAni paYca maDyamaparvasu // LiP_1,85.68 //
utpattyAditriBedena nyasedASramataH kramAt /
uBAByAmeva pARiByAm ApAdatalamastakam // LiP_1,85.69 //
mantreRa saMspfSeddehaM praRavenEva saMpuwam /
mUrDni vaktre ca kaRWe ca hfdaye guhyake taTA // LiP_1,85.70 //
pAdayor uBayoScEva guhye ca hfdaye taTA /
kaRWe ca muKamaDye ca mUrDni ca praRavAdikam // LiP_1,85.71 //
hfdaye guhyake cEva pAdayormUrDni vAci vA /
kaRWe cEva nyasedeva praRavAditriBedataH // LiP_1,85.72 //
kftvANganyAsamevaM hi muKAni parikalpayet /
pUrvAdi corDvaparyantaM nakArAdi yaTAkramam // LiP_1,85.73 //
zaqaNgAni nyasetpaScAd yaTAsTAnaM ca SoBanam /
namaH svAhA vazaqQuM ca vOzawPawkArakEH saha // LiP_1,85.74 //
praRavaM hfdayaM vidyAn nakAraH Sira ucyate /
SiKA makAra AKyAtaH SikAraH kavacaM taTA // LiP_1,85.75 //
AkAro netramastraM tu yakAraH parikIrtitaH /
itTamaNgAni vinyasya tato vE banDayeddiSaH // LiP_1,85.76 //
viGneSo mAtaro durgA kzetrajYo devatA diSaH /
AgneyAdizu koRezu caturzvapi yaTAkramam // LiP_1,85.77 //
aNguzWatarjanyagrAByAM saMsTApya sumuKaM SuBam /
rakzaDvamiti coktvA tu namaskuryAtpfTakpfTak // LiP_1,85.78 //
gale maDye taTANguzWe tarjanyAdyANgulIzu ca /
aNguzWena karanyAsaM kuryAdeva vicakzaRaH // LiP_1,85.79 //
evaM nyAsamimaM proktaM sarvapApaharaM SuBam /
sarvasidDikaraM puRyaM sarvarakzAkaraM Sivam // LiP_1,85.80 //
nyaste mantre 'Ta suBage SaNkarapratimo Bavet /
janmAntarakftaM pApam api naSyati tatkzaRAt // LiP_1,85.81 //
evaM vinyasya meDAvI SudDakAyo dfQavrataH /
japetpaYcAkzaraM mantraM labDvAcAryaprasAdataH // LiP_1,85.82 //
ataH paraM pravakzyAmi mantrasaMgrahaRaM SuBe /
yaM vinA nizPalaM nityaM yena vA saPalaM Bavet // LiP_1,85.83 //
AjYAhInaM kriyAhInaM SradDAhInam amAnasam /
AjYaptaM dakziRAhInaM sadA japtaM ca nizPalam // LiP_1,85.84 //
AjYAsidDaM kriyAsidDaM SradDAsidDaM sumAnasam /
evaM ca dakziRAsidDaM mantraM sidDaM yatastataH // LiP_1,85.85 //
<guru/Sizya>
upAgamya guruM vipraM mantratattvArTavedinam /
jYAninaM sadguRopetaM DyAnayogaparAyaRam // LiP_1,85.86 //
tozayettaM prayatnena BAvaSudDisamanvitaH /
vAcA ca manasA cEva kAyena draviRena ca // LiP_1,85.87 //
AcAryaM pUjayecCizyaH sarvadAtiprayatnataH /
hastyaSvaraTaratnAni kzetrARi ca gfhARi ca // LiP_1,85.88 //
BUzaRAni ca vAsAMsi DAnyAni viviDAni ca /
etAni gurave dadyAd BaktyA ca viBave sati // LiP_1,85.89 //
vittaSAWyaM na kurvIta yadIcCetsidDimAtmanaH /
paScAnnivedayeddevi AtmAnaM saparicCadam // LiP_1,85.90 //
evaM sampUjya viDivad yaTASakti tvavaYcayan /
AdadIta gurormantraM jYAnaM cEva krameRa tu // LiP_1,85.91 //
evaM tuzwo guruH SizyaM pUjitaM vatsarozitam /
SuSrUzum anahaNkAram upavAsakfSaM Sucim // LiP_1,85.92 //
snApayitvA tu SizyAya brAhmaRAnapi pUjya ca /
samudratIre nadyAM ca gozWe devAlaye 'pi vA // LiP_1,85.93 //
SucO deSe gfhe vApi kAle sidDikare tiTO /
nakzatre SuBayoge ca sarvadA dozavarjite // LiP_1,85.94 //
anugfhya tato dadyAc CivajYAnam anuttamam /
svareRoccArayet samyag ekAnte 'pi prasannaDIH // LiP_1,85.95 //
uccAryoccArayitvA tu AcAryaH sidDidaH svayam /
SivaM cAstu SuBaM cAstu SoBano 'stu priyo 'stviti // LiP_1,85.96 //
evaM labDvA paraM mantraM jYAnaM cEva gurostataH /
japennityaM sasaMkalpaM puraScaraRameva ca // LiP_1,85.97 //
yAvajjIvaM japennityam azwottarasahasrakam /
anaSnaMstatparo BUtvA sa yAti paramAM gatim // LiP_1,85.98 //
japedakzaralakzaM vE caturguRitamAdarAt /
naktASI saMyamI yaS ca pOraScaraRikaH smftaH // LiP_1,85.99 //
puraScaraRajApI vA api vA nityajApakaH /
acirAtsidDikANkzI tu tayoranyataro Bavet // LiP_1,85.100 //
<japa>
yaH puraScaraRaM kftvA nityajApI BavennaraH /
tasya nAsti samo loke sa sidDaH sidDido vaSI // LiP_1,85.101 //
AsanaM ruciraM badDvA mOnI cEkAgramAnasaH /
prANmuKodaNmuKo vApi japenmantramanuttamam // LiP_1,85.102 //
AdyAntayor japasyApi kuryAdvE prARasaMyamAn /
taTA cAnte japedbIjaM SatamazwottaraM SuBam // LiP_1,85.103 //
catvAriMSatsamAvftti prARAnAyamya saMsmaret /
paYcAkzarasya mantrasya prARAyAma udAhftaH // LiP_1,85.104 //
prARAyAmAdBavetkzipraM sarvapApaparikzayaH /
indriyARAM vaSitvaM ca tasmAtprARAMS ca saMyamet // LiP_1,85.105 //
gfhe japaH samaM vidyAd gozWe SataguRaM Bavet /
nadyAM SatasahasraM tu anantaH SivasanniDO // LiP_1,85.106 //
samudratIre devahrade girO devAlayezu ca /
puRyASramezu sarvezu japaH kowiguRo Bavet // LiP_1,85.107 //
Sivasya saMniDAne ca sUryasyAgre gurorapi /
dIpasya gorjalasyApi japakarma praSasyate // LiP_1,85.108 //
aNgulIjapasaMKyAnam ekamekaM SuBAnane /
reKErazwaguRaM proktaM putrajIvaPalEr daSa // LiP_1,85.109 //
SataM vE SaNKamaRiBiH pravAlES ca sahasrakam /
sPAwikEr daSasAhasraM mOktikErlakzamucyate // LiP_1,85.110 //
padmAkzErdaSalakzaM tu sOvarREH kowirucyate /
kuSagranTyA ca rudrAkzEr anantaguRamucyate // LiP_1,85.111 //
paYcaviMSati mokzArTaM saptaviMSati pOzwikam /
triMSacca DanasaMpattyE paYcASaccABicArikam // LiP_1,85.112 //
tatpUrvABimuKaM vaSyaM dakziRaM cABicArikam /
paScimaM DanadaM vidyAd uttaraM SAntikaM Bavet // LiP_1,85.113 //
aNguzWaM mokzadaM vidyAt tarjanI SatrunASanI /
maDyamA DanadA SAntiM karotyezA hy anAmikA // LiP_1,85.114 //
kanizWA rakzaRIyA sA japakarmaRi SoBane /
aNguzWena japejjapyam anyEraNguliBiH saha // LiP_1,85.115 //
aNguzWena vinA karma kftaM tadaPalaM yataH /
<japayajYa>
SfRuzva sarvayajYeByo japayajYo viSizyate // LiP_1,85.116 //
hiMsayA te pravartante japayajYo na hiMsayA /
yAvantaH karmayajYAH syuH pradAnAni tapAMsi ca // LiP_1,85.117 //
sarve te japayajYasya kalAM nArhanti zoqaSIm /
mAhAtmyaM vAcikasyEva japayajYasya kIrtitam // LiP_1,85.118 //
tasmAcCataguRopAMSuH sahasro mAnasaH smftaH /
yad uccanIcasvaritEH SabdEH spazwapadAkzarEH // LiP_1,85.119 //
mantramuccArayedvAcA japayajYaH sa vAcikaH /
SanEruccArayenmantram Izad ozWO tu cAlayet // LiP_1,85.120 //
kiMcit karRAntaraM vidyAd upAMSuH sa japaH smftaH /
<mAnasajapa>
DiyA yadakzaraSreRyA varRAdvarRaM padAtpadam // LiP_1,85.121 //
SabdArTaM cintayedBUyaH sa tUkto mAnaso japaH /
trayARAM japayajYAnAM SreyAn syAduttarottaraH // LiP_1,85.122 //
BavedyajYaviSezeRa vESizwyaM tatPalasya ca /
japena devatA nityaM stUyamAnA prasIdati // LiP_1,85.123 //
prasannA vipulAn BogAn dadyAnmuktiM ca SASvatIm /
yakzarakzaHpiSAcAS ca grahAH sarve ca BIzaRAH /
jApinaM nopasarpanti BayaBItAH samantataH // LiP_1,85.124 //
japena pApaM SamayedaSezaM yattatkftaM janmaparaMparAsu /*
japena BogAn jayate ca mftyuM japena sidDiM laBate ca muktim // LiP_1,85.125 //*
evaM labDvA SivaM jYAnaM jYAtvA japaviDikramam // LiP_1,85.126 //
sadAcArI japannityaM DyAyan BadraM samaSnute /
<sadAcAra>
sadAcAraM pravakzyAmi samyagDarmasya sADanam // LiP_1,85.127 //
yasmAdAcArahInasya sADanaM nizPalaM Bavet /
AcAraH paramo Darma AcAraH paramaM tapaH // LiP_1,85.128 //
AcAraH paramA vidyA AcAraH paramA gatiH /
sadAcAravatAM puMsAM sarvatrApyaBayaM Bavet // LiP_1,85.129 //
tadvadAcArahInAnAM sarvatrEva BayaM Bavet /
sadAcAreRa devatvam fzitvaM ca varAnane // LiP_1,85.130 //
upayAnti kuyonitvaM tadvad AcAralaNGanAt /
AcArahInaH puruzo loke Bavati ninditaH // LiP_1,85.131 //
tasmAtsaMsidDimanvicCan samyagAcAravAn Bavet /
durvfttaH SudDiBUyizWaH pApIyAn jYAnadUzakaH // LiP_1,85.132 //
varRASramaviDAnoktaM DarmaM kurvIta yatnataH // LiP_1,85.133 //
yasya yadvihitaM karma tatkurvanmatpriyaH sadA /
<sanDyA>
saMDyopAsanaSIlaH syAt sAyaM prAtaH prasannaDIH // LiP_1,85.134 //
udayAstamayAtpUrvam Aramya viDinA SuciH /
kAmAnmohAdBayAlloBAt saMDyAM nAtikrameddvijaH // LiP_1,85.135 //
saMDyAtikramaRAdvipro brAhmaRyAtpatate yataH /
asatyaM na vadet kiMcin na satyaM ca parityajet // LiP_1,85.136 //
yatsatyaM brahma ityAhur asatyaM brahmadUzaRam /
anftaM paruzaM SAWyaM pESunyaM pApahetukam // LiP_1,85.137 //
paradArAnparadravyaM parahiMsAM ca sarvadA /
kvaciccApi na kurvIta vAcA ca manasA taTA // LiP_1,85.138 //
<rules for food and a meal>
SUdrAnnaM yAtayAmAnnaM nEvedyaM SrAdDameva ca /
gaRAnnaM samudAyAnnaM rAjAnnaM ca vivarjayet // LiP_1,85.139 //
annaSudDO sattvaSudDir na mfdA na jalena vE /
sattvaSudDO BavetsidDis tato 'nnaM pariSoDayet // LiP_1,85.140 //
rAjapratigrahEr dagDAn brAhmaRAn brahmavAdinaH /
svinnAnAmapi bIjAnAM punarjanma na vidyate // LiP_1,85.141 //
rAjapratigraho Goro budDvA cAdO vizopamaH /
buDena parihartavyaH SvamAMsaM cApi varjayet // LiP_1,85.142 //
asnAtvA na ca BuYjIyAd ajapo 'gnimapUjya ca /
parRapfzWe na BuYjIyAd rAtrO dIpaM vinA taTA // LiP_1,85.143 //
BinnaBARqe ca raTyAyAM patitAnAM ca saMniDO /
SUdraSezaM na BuYjIyAt sahAnnaM SiSukErapi // LiP_1,85.144 //
SudDAnnaM snigDam aSnIyAt saMskftaM cABimantritam /
BoktA Siva iti smftvA mOnI cEkAgramAnasaH // LiP_1,85.145 //
Asyena na pibettoyaM tizWannaYjalinApi vA /
vAmahastena SayyAyAM taTEvAnyaMkareRa vA // LiP_1,85.146 //
viBItakArkakAraYja- snuhicCAyAM na cASrayet /
staMBadIpamanuzyARAm anyezAM prARinAM taTA // LiP_1,85.147 //
eko na gacCedaDvAnaM bAhuByAM nottarennadIm /
nAvaroheta kUpAdiM nAroheduccapAdapAn // LiP_1,85.148 //
sUryAgnijaladevAnAM gurURAM vimuKaH SuBe /
na kuryAdiha kAryARi japakarma SuBAni vA // LiP_1,85.149 //
agnO na tApayetpAdO hastaM padByAM na saMspfSet /
agnernocCrayam AsIta nAgnO kiMcin malaM tyajet // LiP_1,85.150 //
na jalaM tAqayetpadByAM nAMBasyaNgamalaM tyajet /
malaM prakzAlayet tIre prakzAlya snAnamAcaret // LiP_1,85.151 //
naKAgrakeSanirDUta- snAnavastraGawodakam /
aSrIkaraM manuzyARAm aSudDaM saMspfSedyadi // LiP_1,85.152 //
<no pets!>
ajASvAnaKurozwrARAM mArjanAt tuzareRukAn /
saMspfSed yadi mUQAtmA SriyaM hanti harerapi // LiP_1,85.153 //
mArjAraS ca gfhe yasya so 'pyantyajasamo naraH /
Bojayedyastu viprendrAn mArjArasaMniDO yadi // LiP_1,85.154 //
taccARqAlasamaM jYeyaM nAtra kAryA vicAraRA /
sPigvAtaM SUrpavAtaM ca vAtaM prARamuKAnilam // LiP_1,85.155 //
sukftAni harantyete saMspfzwAH puruzasya tu /
uzRIzI kaYcukI nagno muktakeSo malAvftaH // LiP_1,85.156 //
apavitrakaro 'SudDaH pralapanna japet kvacit /
kroDo madaH kzuDA tandrA nizWIvanavijfmBaRe // LiP_1,85.157 //
SvanIcadarSanaM nidrA pralApAste japadvizaH /
etezAM saMBave vApi kuryAtsUryAdidarSanam // LiP_1,85.158 //
Acamya vA japecCezaM kftvA vA prARasaMyamam /
sUryo 'gniScandramAScEva grahanakzatratArakAH // LiP_1,85.159 //
ete jyotIMzi proktAni vidvadBir brAhmaREs taTA /
prasArya pAdO na japet kukkuwAsana eva ca // LiP_1,85.160 //
<performing Asana>
anAsanaH SayAno vA raTyAyAM SUdrasanniDO /
raktaBUmyAM ca KawvAyAM na japejjApakas taTA // LiP_1,85.161 //
AsanasTo japetsamyak mantrArTagatamAnasaH /
kOSeyaM vyAGracarmaM vA cElaM tOlamaTApi vA // LiP_1,85.162 //
dAravaM tAlaparRaM vA AsanaM parikalpayet /
trisaMDyaM tu guroH pUjA kartavyA hitamicCatA // LiP_1,85.163 //
yo guruH sa SivaH prokto yaH SivaH sa guruH smftaH /
yaTA Sivas taTA vidyA yaTA vidyA taTA guruH // LiP_1,85.164 //
SivavidyAgurostasmAd BaktyA ca sadfSaM Palam /
sarvadevamayo devi sarvaSaktimayo hi saH // LiP_1,85.165 //
saguRo nirguRo vApi tasyAjYAM SirasA vahet /
Sreyo 'rTI yastu gurvAjYAM manasApi na laNGayet // LiP_1,85.166 //
gurvAjYApAlakaH samyak jYAnasaMpattimaSnute /
gacCaMstizWansvapan BuYjan yadyatkarma samAcaret // LiP_1,85.167 //
samakzaM yadi tatsarvaM kartavyaM gurvanujYayA /
gurordevasamakzaM vA na yaTezwAsano Bavet // LiP_1,85.168 //
gururdevo yataH sAkzAt tadgfhaM devamandiram /
pApinA ca yaTAsaMgAt tatpApEH patanaM Bavet // LiP_1,85.169 //
tadvadAcAryasaMgena tadDarmaPalaBAgBavet /
yaTEva vahnisaMparkAn malaM tyajati kAYcanam // LiP_1,85.170 //
taTEva gurusaMparkAt pApaM tyajati mAnavaH /
yaTA vahnisamIpasTo GftakuMBo vilIyate // LiP_1,85.171 //
taTA pApaM vilIyeta AcAryasya samIpataH /
yaTA prajvalito vahnir vizWAM kAzWaM ca nirdahet // LiP_1,85.172 //
gurustuzwo dahatyevaM pApaM tanmantratejasA /
brahmA haris taTA rudro devAS ca munayas taTA // LiP_1,85.173 //
kurvantyanugrahaM tuzwA gurO tuzwe na saMSayaH /
karmaRA manasA vAcA guroH kroDaM na kArayet // LiP_1,85.174 //
tasya kroDena dahyante AyuHSrIjYAnasatkriyAH /
tatkroDaM ye karizyanti tezAM yajYAS ca nizPalAH // LiP_1,85.175 //
japAnyaniyamAScEva nAtra kAryA vicAraRA /
gurorvirudDaM yadvAkyaM na vadetsarvayatnataH // LiP_1,85.176 //
vaded yadi mahAmohAd rOravaM narakaM vrajet /
cittenEva ca vittena taTA vAcA ca suvratAH // LiP_1,85.177 //
miTyA na kArayeddevi kriyayA ca guroH sadA /
durguRe KyApite tasya nErguRyaSataBAgBavet // LiP_1,85.178 //
guRe tu KyApite tasya sArvaguRyaPalaM Bavet /
gurorhitaM priyaM kuryAd Adizwo vA na vA sadA // LiP_1,85.179 //
asamakzaM samakzaM vA guroH kAryaM samAcaret /
gurorhitaM priyaM kuryAn manovAkkAyakarmaBiH // LiP_1,85.180 //
kurvanpatatyaDo gatvA tatrEva parivartate /
tasmAtsa sarvadopAsyo vandanIyaS ca sarvadA // LiP_1,85.181 //
samIpasTo 'pyanujYApya vadettadvimuKo gurum /
evamAcAravAn Bakto nityaM japaparAyaRaH // LiP_1,85.182 //
gurupriyakaro mantraM viniyoktuM tato 'rhati /
viniyogaM pravakzyAmi sidDamantraprayojanam // LiP_1,85.183 //
dOrbalyaM yAti tanmantraM viniyogamajAnataH /
yasya yena viyuYjIta kAryeRa tu viSezataH // LiP_1,85.184 //
viniyogaH sa vijYeya EhikAmuzmikaM Palam /
viniyogajamAyuzyam ArogyaM tanunityatA // LiP_1,85.185 //
rAjyESvaryaM ca vijYAnaM svargo nirvARa eva ca /
prokzaRaM cABizekaM ca aGamarzaRameva ca // LiP_1,85.186 //
snAne ca saMDyayoScEva kuryAdekAdaSena vE /
SuciH parvatamAruhya japellakzamatandritaH // LiP_1,85.187 //
mahAnadyAM dvilakzaM tu dIrGamAyuravApnuyAt /
dUrvANkurAstilA vARI guqUcI GuwikA taTA // LiP_1,85.188 //
tezAM tu daSasAhasraM homamAyuzyavarDanam /
aSvatTavfkzamASritya japellakzadvayaM suDIH // LiP_1,85.189 //
SanEScaradine spfzwvA dIrGAyuzyaM laBennaraH /
SanEScaradine 'SvatTaM pARiByAM saMspfSetsuDIH // LiP_1,85.190 //
japedazwottaraSataM somamftyuharo Bavet /
AdityABimuKo BUtvA japellakzamananyaDIH // LiP_1,85.191 //
arkErazwaSataM japtvA juhvanvyADervimucyate /
samastavyADiSAntyarTaM palASasamiDEr naraH // LiP_1,85.192 //
hutvA daSasahasraM tu nirogI manujo Bavet /
nityamazwaSataM japtvA pibed amBo 'rkasanniDO // LiP_1,85.193 //
OdaryErvyADiBiH sarvEr mAsenEkena mucyate /
ekAdaSena BuYjIyAd annaM cEvABimantritam // LiP_1,85.194 //
BakzyaM cAnyattaTA peyaM vizamapyamftaM Bavet /
japel lakzaM tu pUrvAhRe hutvA cAzwaSatena vE // LiP_1,85.195 //
sUryaM nityamupasTAya samyagArogyamApnuyAt /
nadItoyena sampUrRaM GawaM saMspfSya SoBanam // LiP_1,85.196 //
japtvAyutaM ca tatsnAnAd rogARAM BezajaM Bavet /
azwAviMSajjapitvAnnam aSnIyAd anvahaM SuciH // LiP_1,85.197 //
hutvA ca tAvatpAlASEr evaM vArogyam aSnute /
candrasUryagrahe pUrvam upozya viDinA SuciH // LiP_1,85.198 //
yAvadgrahaRamokzaM tu tAvannadyAM samAhitaH /
japetsamudragAminyAM vimokze grahaRasya tu // LiP_1,85.199 //
azwottarasahasreRa pibedbrAhmIrasaM dvijAH /
EhikAM laBate meDAM sarvaSAstraDarAM SuBAm // LiP_1,85.200 //
sArasvatI BaveddevI tasya vAgatimAnuzI /
grahanakzatrapIqAsu japedBaktyAyutaM naraH // LiP_1,85.201 //
hutvA cAzwasahasraM tu grahapIqAM vyapohati /
duHsvapnadarSane snAtvA japedvE cAyutaM naraH // LiP_1,85.202 //
GftenAzwaSataM hutvA sadyaH SAntirBavizyati /
candrasUryagrahe liNgaM samaByarcya yaTAviDi // LiP_1,85.203 //
yat kiMcit prArTayed devi japedayutamAdarAt /
saMniDAvasya devasya SuciH saMyatamAnasaH // LiP_1,85.204 //
sarvAnkAmAnavApnoti puruzo nAtra saMSayaH /
gajAnAM turagARAM tu gojAtInAM viSezataH // LiP_1,85.205 //
vyADyAgame SucirBUtvA juhuyAtsamiDAhutim /
mAsamaByarcya viDinAyutaM BaktisamanvitaH // LiP_1,85.206 //
tezAmfdDiS ca SAntiS ca Bavizyati na saMSayaH /
utpAte SatrubADAyAM juhuyAdayutaM SuciH // LiP_1,85.207 //
pAlASasamiDEr devi tasya SAntirBavizyati /
ABicArikabADAyAm etaddevi samAcaret // LiP_1,85.208 //
pratyag Bavati tacCaktiH SatroH pIqA Bavizyati /
vidvezaRArTaM juhuyAd vEBItasamiDAzwakam // LiP_1,85.209 //
akzarapratilomyena ArdreRa ruDireRa vA /
vizeRa ruDirAByakto vidvezaRakaraM nfRAm // LiP_1,85.210 //
prAyaScittaM pravakzyAmi sarvapApaviSudDaye /
pApaSudDiryaTA samyak kartumaByudyato naraH // LiP_1,85.211 //
pApaSudDir yataH samyag jYAnasaMpattihEtukI /
pApaSudDirna cetpuMsaH kriyAH sarvAScanizPalAH // LiP_1,85.212 //
jYAnaM ca hIyate tasmAt kartavyaM pApaSoDanam /
vidyAlakzmIviSudDyarTaM mAM DyAtvAYjalinA SuBe // LiP_1,85.213 //
SivenEkAdaSenAdBir aBiziYcetsamantataH /
azwottaraSatenEva snAyAtpApaviSudDaye // LiP_1,85.214 //
sarvatIrTaPalaM tacca sarvapApaharaM SuBam /
saMDyopAsanavicCede japedazwaSataM naraH // LiP_1,85.215 //
viqvarAhES ca cARqAlEr durjanEH kukkuwErapi /
spfzwamannaM na BuYjIta BuktvA cAzwaSataM japet // LiP_1,85.216 //
brahmahatyAviSudDyarTaM japellakzAyutaM naraH /
pAtakAnAM tadarDaM syAn nAtra kAryA vicAraRA // LiP_1,85.217 //
upapAtakaduzwAnAM tadarDaM parikIrtitam /
SezARAmapi pApAnAM japetpaYcasahasrakam // LiP_1,85.218 //
AtmaboDaparaM guhyaM SivaboDaprakASakam /
SivaH syAtsa japenmantraM paYcalakzam anAkulaH // LiP_1,85.219 //
paYcavAyujayaM Badre prApnoti manujaH suKam /
japecca paYcalakzaM tu vigfhItendriyaH SuciH // LiP_1,85.220 //
paYcendriyARAM vijayo Bavizyati varAnane /
DyAnayukto japedyastu paYcalakzamanAkulaH // LiP_1,85.221 //
vizayARAM ca paYcAnAM jayaM prApnoti mAnavaH /
caturTaM paYcalakzaM tu yo japedBaktisaMyutaH // LiP_1,85.222 //
BUtAnAmiha paYcAnAM vijayaM manujo laBet /
caturlakzaM japedyastu manaH saMyamya yatnataH // LiP_1,85.223 //
samyagvijayamApnoti karaRAnAM varAnane /
paYcaviMSatilakzARAM japena kamalAnane // LiP_1,85.224 //
paYcaviMSatitattvAnAM vijayaM manujo laBet /
maDyarAtre 'tinirvAte japedayutamAdarAt // LiP_1,85.225 //
brahmasidDimavApnoti vratenAnena suMdari /
japellakzamanAlasyo nirvAte Dvanivarjite // LiP_1,85.226 //
maDyarAtre ca SivayoH paSyatyeva na saMSayaH /
anDakAravinASaS ca dIpasyeva prakASanam // LiP_1,85.227 //
hfdayAntarbahirvApi Bavizyati na saMSayaH /
sarvasaMpatsamfdDyarTaM japedayutamAtmavAn // LiP_1,85.228 //
sabIjasaMpuwaM mantraM SatalakzaM japecCuciH /
matsAyujyamavApnoti BaktimAn kimataH param // LiP_1,85.229 //
iti te sarvamAKyAtaM paYcAkzaraviDikramam /
yaH paWecCfRuyAdvApi sa yAti paramAM gatim // LiP_1,85.230 //
SrAvayecca dvijAYCudDAn paYcAkzaraviDikramam /
dEve karmaRi pitrye vA Sivaloke mahIyate // LiP_1,85.231 //

iti SrIliNgamahApurARe pUrvaBAge paYcAkzaramAhAtmyaM nAma paYcASItitamo 'DyAyaH



_______________________________________________________________


LiP, 1, 86

fzaya UcuH
japAcCrezWatamaM prAhur brAhmaRA dagDakilbizAH /
viraktAnAM prabudDAnAM DyAnayajYaM suSoBanam // LiP_1,86.1 //
tasmAdvadasva sUtAdya DyAnayajYamaSezataH /
vistArAtsarvayatnena viraktAnAM mahAtmanAm // LiP_1,86.2 //
tezAM tadvacanaM SrutvA munInAM dIrGasattriRAm /
rudreRa kaTitaM prAha guhAM prApya mahAtmanAm // LiP_1,86.3 //
saMhftya kAlakUwAKyaM vizaM vE viSvakarmaRA /

sUta uvAca
guhAM prApya suKAsInaM BavAnyA saha SaNkaram // LiP_1,86.4 //
munayaH saMSitAtmAnaH praRemustaM guhASrayam /
astuvaMS ca tataH sarve nIlakaRWamumApatim // LiP_1,86.5 //
atyugraM kAlakUwAKyaM saMhftaM BagavaMstvayA /
ataH pratizWitaM sarvaM tvayA deva vfzaDvaja // LiP_1,86.6 //
tezAM tadvacanaM SrutvA BagavAnnIlalohitaH /
prahasanprAha viSvAtmA sanandanapurogamAn // LiP_1,86.7 //
kimanena dvijaSrezWA vizaM vakzye sudAruRam /
saMharettadvizaM yastu sa samarTo hyanena kim // LiP_1,86.8 //
<curse of saMsAra>
na vizaM kAlakUwAKyaM saMsAro vizamucyate /
tasmAtsarvaprayatnena saMhareta sudAruRam // LiP_1,86.9 //
saMsAro dviviDaH proktaH svADikArAnurUpataH /
puMsAM saMmUQacittAnAm asaMkzIRaH sudAruRaH // LiP_1,86.10 //
IzaRArAgadozeRa sargo jYAnena suvratAH /
tadvaSAdeva sarvezAM DarmADarmO na saMSayaH // LiP_1,86.11 //
asannikfzwe tvarTe 'pi SAstraM tacCravaRAtsatAm /
budDimutpAdayatyeva saMsAre viduzAM dvijAH // LiP_1,86.12 //
tasmAddfzwAnuSravikaM duzwamityuBayAtmakam /
saMtyajetsarvayatnena viraktaH so 'BiDIyate // LiP_1,86.13 //
SAstramityucyate BAgaM SruteH karmasu taddvijAH /
mUrDAnaM brahmaRaH sAram fzIRAM karmaRaH Palam // LiP_1,86.14 //
nanu svaBAvaH sarvezAM kAmo dfzwo na cAnyaTA /
SrutiH pravartikA tezAm iti karmaRyatadvidaH // LiP_1,86.15 //
nivfttilakzaRo DarmaH samarTAnAm ihocyate /
tasmAdajYAnamUlo hi saMsAraH sarvadehinAm // LiP_1,86.16 //
kalA saMSozamAyAti karmaRAnyasvaBAvataH /
sakalastriviDo jIvo jYAnahInastvavidyayA // LiP_1,86.17 //
nArakI pApakftsvargI puRyakft puRyagOravAt /
vyatimiSreRa vE jIvaS caturDA saMvyavasTitaH // LiP_1,86.18 //
udBijjaH svedajaScEva aRqajo vE jarAyujaH /
evaM vyavasTito dehI karmaRAjYo hyanirvftaH // LiP_1,86.19 //
prajayA karmaRA muktir Danena ca satAM na hi /
tyAgenEkena muktiH syAt tadaBAvAdBramatyasO // LiP_1,86.20 //
<everyTing is duHKa>
evamajYAnadozeRa nAnAkarmavaSena ca /
zawkOSikaM samudBUtaM Bajatyeza kalevaram // LiP_1,86.21 //
garBe duHKAnyanekAni yonimArge ca BUtale /
kOmAre yOvane cEva vArdDake maraRe 'pi vA // LiP_1,86.22 //
vicArataH satAM duHKaM strIsaMsargAdiBir dvijAH /
duHKenEkena vE duHKaM praSAmyatIha duHKinaH // LiP_1,86.23 //
na jAtu kAmaH kAmAnAm upaBogena SAmyati /
havizA kfzRavartmeva BUya evABivarDate // LiP_1,86.24 //
tasmAdvicArato nAsti saMyogAdapi vE nfRAm /
arTAnAm arjane 'pyevaM pAlane ca vyaye taTA // LiP_1,86.25 //
pESAce rAkzase duHKaM yAkze cEva vicArataH /
gAnDarve ca taTA cAndre sOmyaloke dvijottamAH // LiP_1,86.26 //
prAjApatye taTA brAhme prAkfte pOruze taTA /
kzayasAtiSayAdyEstu duHKErduHKAni suvratAH // LiP_1,86.27 //
tAni BAgyAnyaSudDAni saMtyajecca DanAni ca /
tasmAdazwaguRaM BogaM taTA zoqaSaDA sTitam // LiP_1,86.28 //
caturviMSatprakAreRa saMsTitaM cApi suvratAH /
dvAtriMSadBedamanaGAS catvAriMSadguRaM punaH // LiP_1,86.29 //
taTAzwacatvAriMSacca zawpaYcASatprakArataH /
catuHzazwiviDaM cEva duHKameva vivekinaH // LiP_1,86.30 //
pArTivaM ca taTApyaM ca tEjasaM ca vicArataH /
vAyavyaM ca taTA vyOma[M] mAnasaM ca yaTAkramam // LiP_1,86.31 //
ABimAnikamapyevaM bOdDaM prAkftameva ca /
duHKameva na saMdeho yoginAM brahmavAdinAm // LiP_1,86.32 //
gORaM gaReSvarARAM ca duHKameva vicArataH /
AdO maDye taTA cAnte sarvalokezu sarvadA // LiP_1,86.33 //
vartamAnAni duHKAni BavizyARi yaTAtaTam /
dozaduzwezu deSezu duHKAni viviDAni ca // LiP_1,86.34 //
na BAvayantyatItAni hy ajYAne jYAnamAninaH /
kzudvyADeH parihArArTaM na suKAyAnnamucyate // LiP_1,86.35 //
yaTetarezAM rogARAm OzaDaM na suKAya tat /
SItozRavAtavarzAdyEs tattatkAlezu dehinAm // LiP_1,86.36 //
duHKameva na saMdeho na jAnanti hyapaRqitAH /
svarge 'pyevaM muniSrezWA hy aviSudDakzayAdiBiH // LiP_1,86.37 //
rogEr nAnAviDEr grastA rAgadvezaBayAdiBiH /
CinnamUlataruryadvad avaSaH patati kzitO // LiP_1,86.38 //
puRyavfkzakzayAttadvad gAM patanti divOkasaH /
duHKABilAzanizWAnAM duHKaBogAdisaMpadAm // LiP_1,86.39 //
asmAttu patatAM duHKaM kazwaM svargAddivOkasAm /
narake duHKamevAtra narakARAM nizevaRAt // LiP_1,86.40 //
vihitAkaraRAccEva varRinAM munipuNgavAH // LiP_1,86.41 //
yaTA mfgo mftyuBayasya BIta ucCinnavAso na laBeta nidrAm /
evaM yatirDyAnaparo mahAtmA saMsAraBIto na laBeta nidrAm // LiP_1,86.42 //
kIwapakzimfgARAM ca paSUnAM gajavAjinAm /
dfzwam evAsuKaM tasmAt tyajataH suKamuttamam // LiP_1,86.43 //
vEmAnikAnAmapyevaM duHKaM kalpADikAriRAm /
sTAnABimAninAM cEva manvAdInAM ca suvratAH // LiP_1,86.44 //
devAnAM cEva dEtyAnAm anyonyavijigIzayA /
duHKameva nfpARAM ca rAkzasAnAM jagattraye // LiP_1,86.45 //
SramArTamASramaScApi varRAnAM paramArTataH /
ASramErna ca devES ca yajYEH sAMKyErvratEs taTA // LiP_1,86.46 //
ugrEstapoBir viviDEr dAnErnAnAviDErapi /
na laBante taTAtmAnaM laBante jYAninaH svayam // LiP_1,86.47 //
<pASupatavrata as escape from saMsAra>
tasmAtsarvaprayatnena caretpASupatavratam /
BasmaSAyI BavennityaM vrate pASupate buDaH // LiP_1,86.48 //
paYcArTajYAnasampannaH Sivatattve samAhitaH /
kEvalyakaraRaM yoga- viDikarmacCidaM buDaH // LiP_1,86.49 //
paYcArTayogasampanno duHKAntaM vrajate suDIH /
parayA vidyayA vedyaM vidantyaparayA na hi // LiP_1,86.50 //
dve vidye veditavye hi parA cEvAparA taTA /
aparA tatra fgvedo yajurvedo dvijottamAH // LiP_1,86.51 //
sAmavedastaTATarvo vedaH sarvArTasADakaH /
SikzA kalpo vyAkaraRaM niruktaM Canda eva ca // LiP_1,86.52 //
jyotizaM cAparA vidyA parAkzaramiti sTitam /
tadadfSyaM tadagrAhyam agotraM tadavarRakam // LiP_1,86.53 //
tadacakzustadaSrotraM tadapARi apAdakam /
tadajAtamaBUtaM ca tadaSabdaM dvijottamAH // LiP_1,86.54 //
asparSaM tadarUpaM ca rasaganDavivarjitam /
avyayaM cApratizWaM ca tannityaM sarvagaM viBum // LiP_1,86.55 //
mahAntaM tad bfhantaM ca tadajaM cinmayaM dvijAH /
aprARamamanaskaM ca tadasnigDamalohitam // LiP_1,86.56 //
aprameyaM tadasTUlam adIrGaM tadanulbaRam /
ahrasvaM tadapAraM ca tadAnandaM tadacyutam // LiP_1,86.57 //
anapAvftamadvEtaM tadanantamagocaram /
asaMvftaM tadAtmEkaM parA vidyA na cAnyaTA // LiP_1,86.58 //
parApareti kaTite nEveha paramArTataH /
ahameva jagatsarvaM mayyeva sakalaM jagat // LiP_1,86.59 //
matta utpadyate tizWan mayi mayyeva lIyate /
matto nAnyaditIkzeta manovAkpARiBis taTA // LiP_1,86.60 //
sarvamAtmani saMpaSyet saccAsacca samAhitaH /
sarvaM hyAtmani saMpaSyan na bAhye kurute manaH // LiP_1,86.61 //
<4 states of mind>
aDodfzwyA vitastyAM tu nAByAmuparitizWati /
hfdayaM tadvijAnIyAd viSvasyAyatanaM mahat // LiP_1,86.62 //
hfdayasyAsya maDye tu puRqarIkamavasTitam /
DarmakandasamudBUtaM jYAnanAlaM suSoBanam // LiP_1,86.63 //
ESvaryAzwadalaM SvetaM paraM vErAgyakarRikam /
CidrARi ca diSo yasya prARAdyAS ca pratizWitAH // LiP_1,86.64 //
prARAdyEScEva saMyuktaH paSyate bahuDA kramAt /
daSaprARavahA nAqyaH pratyekaM munipuNgavAH // LiP_1,86.65 //
dvisaptatisahasrARi nAqyaH samparikIrtitAH /
netrasTaM jAgrataM vidyAt kaRWe svapnaM samAdiSet // LiP_1,86.66 //
suzuptaM hfdayasTaM tu turIyaM mUrDani sTitam /
jAgre brahmA ca vizRuS ca svapne cEva yaTAkramAt // LiP_1,86.67 //
ISvarastu suzupte tu turIye ca maheSvaraH /
vadanty evam aTAnye 'pi samastakaraREH pumAn // LiP_1,86.68 //
vartamAnastadA tasya jAgradityaBiDIyate /
manobudDir ahaNkAraM cittaM ceti catuzwayam // LiP_1,86.69 //
yadA vyavasTitastvetEH svapna ityaBiDIyate /
karaRAni vilInAni yadA svAtmani suvratAH // LiP_1,86.70 //
suzuptaH karaRErBinnas turIyaH parikIrtyate /
parasturIyAtIto 'sO SivaH paramakAraRam // LiP_1,86.71 //
jAgratsvapnasuzuptiS ca turIyaM cADiBOtikam /
ADyAtmikaM ca viprendrAS cADidEvikamucyate // LiP_1,86.72 //
tatsarvamaham eveti veditavyaM vijAnatA /
budDIndriyARi viprendrAs taTA karmendriyARi ca // LiP_1,86.73 //
manobudDir ahaNkAraS cittaM ceti catuzwayam /
aDyAtmaM pfTagevedaM caturdaSaviDaM smftam // LiP_1,86.74 //
drazwavyaM cEva SrotavyaM GrAtavyaM ca yaTAkramam /
rasitavyaM muniSrezWAH sparSitavyaM taTEva ca // LiP_1,86.75 //
mantavyaM cEva bodDavyam ahaMkartavyameva ca /
taTA cetayitavyaM ca vaktavyaM munipuNgavAH // LiP_1,86.76 //
AdAtavyaM ca gantavyaM visargAyitameva ca /
Ananditavyamityete hy aDiBUtamanukramAt // LiP_1,86.77 //
Adityo 'pi diSaScEva pfTivI varuRas taTA /
vAyuScandras taTA brahmA rudraH kzetrajYa eva ca // LiP_1,86.78 //
agnirindras taTA vizRur mitro devaH prajApatiH /
ADidEvikamevaM hi caturdaSaviDaM kramAt // LiP_1,86.79 //
rAjYI sudarSanA cEva jitA sOmyA yaTAkramam /
moGA rudrAmftA satyA maDyamA ca dvijottamAH // LiP_1,86.80 //
nAqI rASiSukA cEva asurA cEva kfttikA /
BAsvatI nAqayaScEtAS caturdaSanibanDanAH // LiP_1,86.81 //
vAyavo nAqimaDyasTA vAhakAS ca caturdaSa /
prARo vyAnastvapAnaS ca udAnaS ca samAnakaH // LiP_1,86.82 //
vEramBaS ca taTA muKyo hy antaryAmaH praBaYjanaH /
kUrmakaS ca taTA SyenaH SvetaH kfzRas taTAnilaH // LiP_1,86.83 //
nAga ityeva kaTitA vAyavaS ca caturdaSa /
yaScakzuHzvaTa drazwavye taTAditye ca suvratAH // LiP_1,86.84 //
nAqyAM prARe ca vijYAne tv Anande ca yaTAkramam /
hfdyAkASe ya etasmin sarvasminnantare paraH // LiP_1,86.85 //
AtmA ekaS ca carati tamupAsIta mAM praBum /
ajaraM tamanantaM ca aSokamamftaM Druvam // LiP_1,86.86 //
caturdaSaviDezveva saMcaratyeka eva saH /
lIyante tAni tatrEva yadanyaM nAsti vE dvijAH // LiP_1,86.87 //
eka eva hi sarvajYaH sarveSastveka eva saH /
eza sarvADipo devas tv antaryAmI mahAdyutiH // LiP_1,86.88 //
upAsyamAnaH sarvasya sarvasOKyaH sanAtanaH /
upAsyati na cEveha sarvasOKyaM dvijottamAH // LiP_1,86.89 //
upAsyamAno vedES ca SAstrErnAnAviDErapi /
na vEza vedaSAstrARi sarvajYo yAsyati praBuH // LiP_1,86.90 //
asyEvAnnamidaM sarvaM na so 'nnaM Bavati svayam /
svAtmanA rakzitaM cAdyAd annaBUtaM na kutracit // LiP_1,86.91 //
sarvatra prARinAmannaM prARinAM granTirasmyaham /
praSAstA nayanaScEva paYcAtmA sa viBAgaSaH // LiP_1,86.92 //
annamayo 'sO BUtAtmA cAdyate hyannamucyate /
prARamayaScendriyAtmA saMkalpAtmA manomayaH // LiP_1,86.93 //
kAlAtmA soma eveha vijYAnamaya ucyate /
sadAnandamayo BUtvA maheSaH parameSvaraH // LiP_1,86.94 //
so 'ham evaM jagatsarvaM mayyeva sakalaM sTitam /
paratantraM svatantre 'pi tadaBAvAdvicArataH // LiP_1,86.95 //
ekatvamapi nAstyeva dvEtaM tatra kutastvaho /
evaM nAstyaTa martyaM ca kuto 'mftamajodBavaH // LiP_1,86.96 //
<ajYAna = source of saMsAra>
nAntaHprajYo bahiHprajYo na coBayagatas taTA /
na prajYAnaGanastvevaM na prAjYo jYAnapUrvakaH // LiP_1,86.97 //
viditaM nAsti vedyaM ca nirvARaM paramArTataH /
nirvARaM cEva kEvalyaM niHSreyasamanAmayam // LiP_1,86.98 //
amftaM cAkzaraM brahma paramAtmA parAparam /
nirvikalpaM nirABAsaM jYAnaM paryAyavAcakam // LiP_1,86.99 //
prasannaM ca yadekAgraM tadA jYAnamiti smftam /
ajYAnamitaratsarvaM nAtra kAryA vicAraRA // LiP_1,86.100 //
itTaM prasannaM vijYAnaM gurusaMparkajaM Druvam /
rAgadvezAnftakroDaM kAmatfzRAdiBiH sadA // LiP_1,86.101 //
aparAmfzwamadyEva vijYeyaM muktidaM tvidam /
ajYAnamalapUrvatvAt puruzo malinaH smftaH // LiP_1,86.102 //
tatkzayAdDi Bavenmuktir nAnyaTA janmakowiBiH /
jYAnamekaM vinA nAsti puRyapApaparikzayaH // LiP_1,86.103 //
jYAnam evAByaset tasmAn muktyarTaM brahmavittamAH /
jYAnAByAsAdDi vE puMsAM budDirBavati nirmalA // LiP_1,86.104 //
tasmAtsadAByasejjYAnaM tannizWastatparAyaRaH /
jYAnenEkena tfptasya tyaktasaMgasya yoginaH // LiP_1,86.105 //
kartavyaM nAsti viprendrA asti cettattvavinna ca /
iha loke pare cApi kartavyaM nAsti tasya vE // LiP_1,86.106 //
jIvanmukto yatas tasmAd brahmavit paramArTataH /
jYAnAByAsarato nityaM jYAnatattvArTavit svayam // LiP_1,86.107 //
kartavyAByAsamutsfjya jYAnamevADigacCati /
varRASramABimAnI yas tyaktakroDo dvijottamAH // LiP_1,86.108 //
anyatra ramate mUQaH so 'jYAnI nAtra saMSayaH /
saMsAraheturajYAnaM saMsArastanusaMgrahaH // LiP_1,86.109 //
mokzahetus taTA jYAnaM muktaH svAtmanyavasTitaH /
ajYAne sati viprendrAH kroDAdyA nAtra saMSayaH // LiP_1,86.110 //
kroDo harzas taTA loBo moho damBo dvijottamAH /
DarmADarmO hi tezAM ca tadvaSAttanusaMgrahaH // LiP_1,86.111 //
SarIre sati vE kleSaH so 'vidyAM saMtyajedbuDaH /
avidyAM vidyayA hitvA sTitasyEva ca yoginaH // LiP_1,86.112 //
kroDAdyA nASamAyAnti DarmADarmO ca vE dvijAH /
tatkzayAcca SarIreRa na punaH samprayujyate // LiP_1,86.113 //
sa eva muktaH saMsArAd duHKatrayavivarjitaH /
evaM jYAnaM vinA nAsti DyAnaM DyAtur dvijarzaBAH // LiP_1,86.114 //
jYAnaM gurorhi saMparkAn na vAcA paramArTataH /
caturvyUhamiti jYAtvA DyAtA DyAnaM samaByaset // LiP_1,86.115 //
sahajAgantukaM pApam asTivAgudBavaM taTA /
jYAnAgnirdahate kzipraM SuzkenDanam ivAnalaH // LiP_1,86.116 //
jYAnAtparataraM nAsti sarvapApavinASanam /
aByasecca sadA jYAnaM sarvasaMgavivarjitaH // LiP_1,86.117 //
jYAninaH sarvapApAni jIryante nAtra saMSayaH /
krIqannapi na lipyeta pApErnAnAviDErapi // LiP_1,86.118 //
<importance of DyAna>
jYAnaM yaTA taTA DyAnaM tasmAdDyAnaM samaByaset /
DyAnaM nirvizayaM proktam AdO savizayaM taTA // LiP_1,86.119 //
zawprakAraM samaByasya catuHzaqdaSaBis taTA /
taTA dvAdaSaDA cEva punaH zoqaSaDA kramAt // LiP_1,86.120 //
dviDAByasya ca yogIndro mucyate nAtra saMSayaH /
SudDajAMbUnadAkAraM viDUmANgArasanniBam // LiP_1,86.121 //
pItaM raktaM sitaM vidyut kowikowisamapraBam /
aTavA brahmaranDrasTaM cittaM kftvA prayatnataH // LiP_1,86.122 //
na sitaM vAsitaM pItaM na smared brahmavid Bavet /
ahiMsakaH satyavAdI asteyI sarvayatnataH // LiP_1,86.123 //
parigrahavinirmukto brahmacArI dfQavrataH /
saMtuzwaH SOcasampannaH svADyAyanirataH sadA // LiP_1,86.124 //
madraktaScAByasedDyAnaM gurusaMparkajaM Druvam /
na buDyati taTA DyAtA sTApya cittaM dvijottamAH // LiP_1,86.125 //
na cABimanyate yogI na paSyati samantataH /
na GrAti na SfRotyeva lInaH svAtmani yaH svayam // LiP_1,86.126 //
na ca sparSaM vijAnAti sa vE samarasaH smftaH /
pArTive pawale brahmA vAritattve hariH svayam // LiP_1,86.127 //
vAhneye kAlarudrAKyo vAyutattve maheSvaraH /
suzire sa SivaH sAkzAt kramAdevaM vicintayet // LiP_1,86.128 //
kzitO SarvaH smfto devo hy apAM Bava iti smftaH /
rudra eva taTA vahnO ugro vAyO vyavasTitaH // LiP_1,86.129 //
BImaH suziranAke 'sO BAskare maRqale sTitaH /
ISAnaH somabimbe ca mahAdeva iti smftaH // LiP_1,86.130 //
puMsAM paSupatirdevaS cAzwaDAhaM vyavasTitaH /
kAWinyaM yattanO sarvaM pArTivaM parigIyate // LiP_1,86.131 //
ApyaM dravamiti proktaM varRAKyo vahnirucyate /
yatsaMcarati tadvAyuH suziraM yaddvijottamAH // LiP_1,86.132 //
tadAkASaM ca vijYAnaM SabdajaM vyomasaMBavam /
taTEva viprA vijYAnaM sparSAKyaM vAyusaMBavam // LiP_1,86.133 //
rUpaM vAhneyamityuktam ApyaM rasamayaM dvijAH /
ganDAKyaM pArTivaM BUyaS cintayedBAskaraM kramAt // LiP_1,86.134 //
netre ca dakziRe vAme somaM hfdi viBuM dvijAH /
AjAnu pfTivItattvam AnABer vArimaRqalam // LiP_1,86.135 //
AkaRWaM vahnitattvaM syAl lalAwAntaM dvijottamAH /
vAyavyaM vE lalAwAdyaM vyomAKyaM vA SiKAgrakam // LiP_1,86.136 //
haMsAKyaM ca tato brahma vyomnaScorDvaM tataH param /
vyomAKyo vyomamaDyasTo hy ayaM prATamikaH smaret // LiP_1,86.137 //
na jIvaH prakftiH sattvaM rajaScATa tamaH punaH /
mahAMstaTABimAnaS ca tanmAtrARIndriyARi ca // LiP_1,86.138 //
vyomAdIni ca BUtAni nEveha paramArTataH /
vyApya tizWadyato viSvaM sTARurityaBiDIyate // LiP_1,86.139 //
udeti sUryo BItaS ca pavate vAta eva ca /
dyotate candramA vahnir jvalatyApo vahanti ca // LiP_1,86.140 //
daDAti BUmirAkASam avakASaM dadAti ca /
tadAjYayA tataM sarvaM tasmAdvE cintayeddvijAH // LiP_1,86.141 //
tenEvADizWitaM tasmAd etatsarvaM dvijottamAH /
sarvarUpamayaH Sarva iti matvA smaredBavam // LiP_1,86.142 //
saMsAravizataptAnAM jYAnaDyAnAmftena vE /
pratIkAraH samAKyAto nAnyaTA dvijasattamAH // LiP_1,86.143 //
jYAnaM DarmodBavaM sAkzAj jYAnAd vErAgyasaMBavaH /
vErAgyAtparamaM jYAnaM paramArTaprakASakam // LiP_1,86.144 //
jYAnavErAgyayuktasya yogasidDirdvijottamAH /
yogasidDyA vimuktiH syAt sattvanizWasya nAnyaTA // LiP_1,86.145 //
tamovidyApadacCannaM citraM yatpadamavyayam /
sattvaSaktiM samAsTAya SivamaByarcayeddvijAH // LiP_1,86.146 //
yaH sattvanizWo madBakto madarcanaparAyaRaH /
sarvato DarmanizWaS ca sadotsAhI samAhitaH // LiP_1,86.147 //
sarvadvandvasaho DIraH sarvaBUtahite rataH /
fjusvaBAvaH satataM svasTacitto mfduH sadA // LiP_1,86.148 //
amAnI budDimAYCAntas tyaktasparDo dvijottamAH /
sadA mumukzurDarmajYaH svAtmalakzaRalakzaRaH // LiP_1,86.149 //
fRatrayavinirmuktaH pUrvajanmani puRyaBAk /
jarAyukto dvijo BUtvA SradDayA ca guroH kramAt // LiP_1,86.150 //
anyaTA vApi SuSrUzAM kftvA kftrimavarjitaH /
svargalokamanuprApya BuktvA BogAnanukramAt // LiP_1,86.151 //
AsAdya BArataM varzaM brahmavijjAyate dvijAH /
saMparkAjjYAnamAsAdya jYAnino yogavidBavet // LiP_1,86.152 //
kramo 'yaM malapUrRasya jYAnaprApterdvijottamAH /
tasmAdanena mArgeRa tyaktasaMgo dfQavrataH // LiP_1,86.153 //
saMsArakAlakUwAKyAn mucyate munipuNgavAH /
evaM saMkzepataH proktaM mayA yuzmAkamacyutam // LiP_1,86.154 //
jYAnasyEveha mAhAtmyaM prasaMgAdiha SoBanam /
evaM pASupataM yogaM kaTitaM tvISvareRa tu // LiP_1,86.155 //
na deyaM yasya kasyApi SivoktaM munipuNgavAH /
dAtavyaM yogine nityaM BasmanizWAya supriyam // LiP_1,86.156 //
yaH paWecCfRuyAdvApi saMsAraSamanaM naraH /
sa yAti brahmasAyujyaM nAtra kAryA vicAraRA // LiP_1,86.157 //

iti SrIliNgamahApurARe pUrvaBAge saMsAravizakaTanaM nAma zaqaSItitamo 'DyAyaH



_______________________________________________________________


LiP, 1, 87

sUta uvAca
niSamya te mahAprAjYAH kumArAdyAH pinAkinam /
procuH praRamya vE BItAH prasannaM parameSvaram // LiP_1,87.1 //
evaM cedanayA devyA hEmavatyA maheSvara /
krIqase viviDErBogEH kaTaM vaktumihArhasi // LiP_1,87.2 //

sUta uvAca
evamuktaH prahasyeSaH pinAkI nIlalohitaH /
prAha tAm aMbikAM prekzya praRipatya sTitAn dvijAn // LiP_1,87.3 //
banDamokzO na cEveha mama svecCA SarIriRaH /
akartajYaH paSurjIvo viBurBoktA hyaRuH pumAn // LiP_1,87.4 //
mAyI ca mAyayA badDaH karmaBir yujyate tu saH /
jYAnaM DyAnaM ca banDaS ca mokzo nAstyAtmano dvijAH // LiP_1,87.5 //
yadEvaM mayi vidvAn yas tasyApi na ca sarvataH /
ezA vidyA hyahaM vedyaH prajYEzA ca SrutiH smftiH // LiP_1,87.6 //
DftirezA mayA nizWA jYAnaSaktiH kriyA taTA /
icCAKyA ca taTA hyAjYA dve vidye na ca saMSayaH // LiP_1,87.7 //
na hyezA prakftirjEvI vikftiS ca vicArataH /
vikAro nEva mAyEzA sadasadvyaktivarjitA // LiP_1,87.8 //
purA mamAjYA madvaktrAt samutpannA sanAtanI /
paYcavaktrA mahABAgA jagatAmaBayapradA // LiP_1,87.9 //
tAmAjYAM sampraviSyAhaM cintayan jagatAM hitam /
saptaviMSatprakAreRa sarvaM vyApyAnayA SivaH // LiP_1,87.10 //
tadApraBfti vE mokza- pravfttirdvijasattamAH /

sUta uvAca
evamuktvA tadApaSyad BavAnIM parameSvaraH // LiP_1,87.11 //
BavAnI ca tamAlokya mAyAmaharadavyayA /
te mAyAmalanirmuktA munayaH prekzya pArvatIm // LiP_1,87.12 //
prItA baBUvurmuktAS ca tasmAdezA parA gatiH /
umASaNkarayorBedo nAstyeva paramArTataH // LiP_1,87.13 //
dviDAsO rUpamAsTAya sTita eva na saMSayaH /
yadA vidvAnasaMgaH syAd AjYayA paramezWinaH // LiP_1,87.14 //
tadA muktiH kzaRAdeva nAnyaTA karmakowiBiH /
kramo 'vivakzito BUta- vivfdDaH paramezWinaH // LiP_1,87.15 //
prasAdena kzaRAnmuktiH pratijYEzA na saMSayaH /
garBasTo jAyamAno vA bAlo vA taruRo 'pi vA // LiP_1,87.16 //
vfdDo vA mucyate jantuH prasAdAtparamezWinaH /
aRqajaS codBijjo vApi svedajo vApi mucyate // LiP_1,87.17 //
prasAdAddevadevasya nAtra kAryA vicAraRA /
eza eva jagannATo banDamokzakaraH SivaH // LiP_1,87.18 //
BUrBUvaHsvarmahaS cEva janaH sAkzAttapaH svayam /
satyalokas taTARqAnAM kowikowiSatAni ca // LiP_1,87.19 //
vigrahaM devadevasya taTARqAvaraRAzwakam /
saptadvIpezu sarvezu parvatezu vanezu ca // LiP_1,87.20 //
samudrezu ca sarvezu vAyuskanDezu sarvataH /
taTAnyezu ca lokezu vasanti ca carAcarAH // LiP_1,87.21 //
sarve BavAMSajA nUnaM gatistvezAM sa eva vE /
sarvo rudro namastasmE puruzAya mahAtmane // LiP_1,87.22 //
viSvaM BUtaM taTA jAtaM bahuDA rudra eva saH /
rudrAjYEzA sTitA devI hy anayA muktiraMbikA // LiP_1,87.23 //
ityevaM KecarAH sidDA jajalpuH prItamAnasAH /
yadAvalokya tAn sarvAn prasAdAdanayAMbikA // LiP_1,87.24 //
tadA tizWanti sAyujyaM prAptAste KecarAH praBoH // LiP_1,87.25 //

iti SrIliNgamahApurARe pUrvaBAge munimohaSamanaM nAma saptASItitamo 'DyAyaH



_______________________________________________________________


LiP, 1, 88

fzaya UcuH
kena yogena vE sUta guRaprAptiH satAmiha /
aRimAdiguRopetA Bavantyeveha yoginaH /
tatsarvaM vistarAtsUta vaktumarhasi sAMpratam // LiP_1,88.1 //

sUta uvAca
ata UrDvaM pravakzyAmi yogaM paramadurlaBam /
paYcaDA saMsmaredAdO sTApya citte sanAtanam // LiP_1,88.2 //
kalpayeccAsanaM padmaM somasUryAgnisaMyutam /
zaqviMSacCaktisaMyuktam azwaDA ca dvijottamAH // LiP_1,88.3 //
tataH zoqaSaDA cEva punardvAdaSaDA dvijAH /
smarec ca tat taTA maDye devyA devam umApatim // LiP_1,88.4 //
azwaSaktisamAyuktam azwamUrtimajaM praBum /
tABiScAzwaviDA rudrAS catuHzazwiviDAH punaH // LiP_1,88.5 //
SaktayaS ca taTA sarvA guRAzwakasamanvitAH /
evaM smaretkrameREva labDvA jYAnamanuttamam // LiP_1,88.6 //
evaM pASupataM yogaM mokzasidDipradAyakam /
tasyARimAdayo viprA nAnyaTA karmakowiBiH // LiP_1,88.7 //
<ESvarya>
tatrAzwaguRamESvaryaM yoginAM samudAhftam /
tatsarvaM kramayogena hy ucyamAnaM niboData // LiP_1,88.8 //
aRimA laGimA cEva mahimA prAptireva ca /
prAkAmyaM cEva sarvatra ISitvaM cEva sarvataH // LiP_1,88.9 //
vaSitvamaTa sarvatra yatra kAmAvasAyitA /
taccApi triviDaM jYeyam ESvaryaM sArvakAmikam // LiP_1,88.10 //
sAvadyaM niravadyaM ca sUkzmaM cEva pravartate /
sAvadyaM nAma yattatra paYcaBUtAtmakaM smftam // LiP_1,88.11 //
indriyARi manaScEva ahaNkAraS ca yaH smftaH /
tatra sUkzmapravfttistu paYcaBUtAtmikA punaH // LiP_1,88.12 //
indriyARi manaScitta- budDyahaNkArasaMjYitam /
taTA sarvamayaM cEva AtmasTA KyAtireva ca // LiP_1,88.13 //
saMyoga eva triviDaH sUkzmezveva pravartate /
punarazwaguRaScApi sUkzmezveva viDIyate // LiP_1,88.14 //
tasya rUpaM pravakzyAmi yaTAha BagavAnpraBuH /
trElokye sarvaBUtezu yaTAsya niyamaH smftaH // LiP_1,88.15 //
aRimAdyaM taTAvyaktaM sarvatrEva pratizWitam /
trElokye sarvaBUtAnAM duzprApyaM samudAhftam // LiP_1,88.16 //
tat tasya Bavati prApyaM praTamaM yoginAM balam /
laNGanaM plavanaM loke rUpamasya sadA Bavet // LiP_1,88.17 //
SIGratvaM sarvaBUtezu dvitIyaM tu padaM smftam /
trElokye sarvaBUtAnAM mahimnA cEva vanditam // LiP_1,88.18 //
mahitvaM cApi loke 'smiMs tftIyo yoga ucyate /
trElokye sarvaBUtezu yaTezwagamanaM smftam // LiP_1,88.19 //
prAkAmAn vizayAn BuNkte taTApratihataH kvacit /
trElokye sarvaBUtAnAM suKaduHKaM pravartate // LiP_1,88.20 //
ISo Bavati sarvatra praviBAgena yogavit /
vaSyAni cAsya BUtAni trElokye sacarAcare // LiP_1,88.21 //
icCayA tasya rUpARi Bavanti na Bavanti ca /
yatra kAmAvasAyitvaM trElokye sacarAcare // LiP_1,88.22 //
SabdaH sparSo raso ganDo rUpaM cEva manas taTA /
pravartante 'sya cecCAto na Bavanti yaTecCayA // LiP_1,88.23 //
<yogin is freed from attaCment>
na jAyate na mriyate Cidyate na ca Bidyate /
na dahyate na muhyeta lIyate na ca lipyate // LiP_1,88.24 //
na kzIyate na kzarati Kidyate na kadAcana /
kriyate vA na sarvatra taTA vikriyate na ca // LiP_1,88.25 //
aganDarasarUpastu asparSaH SabdavarjitaH /
avarRo hyasvaraS cEva asavarRastu karhicit // LiP_1,88.26 //
sa BuNkte vizayAMScEva vizayErna ca yujyate /
aRutvAttu paraH sUkzmaH sUkzmatvAd apavargikaH // LiP_1,88.27 //
vyApakastvapavargAcca vyApakAtpuruzaH smftaH /
puruzaH sUkzmaBAvAttu ESvarye parame sTitaH // LiP_1,88.28 //
guRottaramaTESvarye sarvataH sUkzmamucyate /
ESvaryaM cApratIGAtaM prApya yogamanuttamam // LiP_1,88.29 //
apavargaM tato gacCet sUkzmaM tatparamaM padam /
evaM pASupataM yogaM jYAtavyaM munipuNgavAH // LiP_1,88.30 //
svargApavargaPaladaM SivasAyujyakAraRam /
aTavA gatavijYAno rAgAtkarma samAcaret // LiP_1,88.31 //
rAjasaM tAmasaM vApi BuktvA tatrEva mucyate /
<brahman guarantees liberation>
taTA sukftakarmA tu PalaM svarge samaSnute // LiP_1,88.32 //
tasmAtsTAnAtpunaH SrezWo mAnuzyamupapadyate /
tasmAdbrahma paraM sOKyaM brahma SASvatam uttamam // LiP_1,88.33 //
brahma eva hi seveta brahmEva hi paraM suKam /
pariSramo hi yajYAnAM mahatArTena vartate // LiP_1,88.34 //
BUyo mftyuvaSaM yAti tasmAnmokzaH paraM suKam /
aTavA DyAnasaMyukto brahmatattvaparAyaRaH // LiP_1,88.35 //
na tu cyAvayituM Sakyo manvantaraSatErapi /
dfzwvA tu puruzaM divyaM viSvAKyaM viSvatomuKam // LiP_1,88.36 //
viSvapAdaSirogrIvaM viSveSaM viSvarUpiRam /
viSvaganDaM viSvamAlyaM viSvAMbaraDaraM praBum // LiP_1,88.37 //
goBir mahIM saMpatate patatriRo nEvaM BUyo janayatyevameva /
kaviM purARam anuSAsitAraM sUkzmAcca sUkzmaM mahato mahAntam // LiP_1,88.38 //
yogena paSyenna ca cakzuzA punar nirindriyaM puruzaM rukmavarRam /
aliNginaM nirguRaM cetanaM ca nityaM sadA sarvagaM sarvasAram // LiP_1,88.39 //
paSyanti yuktyA hyacalaprakASaM tadBAvitAstejasA dIpyamAnam /*
apARipAdodarapArSvajihvo hyatIndriyo vApi susUkzma ekaH // LiP_1,88.40 //*
paSyatyacakzuH sa SfRotyakarRo na cAstyabudDaM na ca budDir asti /*
sa veda sarvaM na ca sarvavedyaM tamAhuragryaM puruzaM mahAntam // LiP_1,88.41 //*
acetanAM sarvagatAM sUkzmAM prasavaDarmiRIm /
prakftiM sarvaBUtAnAM yuktAH paSyanti yoginaH // LiP_1,88.42 //
sarvataH pARipAdaM tat sarvato 'kziSiromuKam /
sarvataH Srutimal loke sarvamAvftya tizWati // LiP_1,88.43 //
yukto yogena ceSAnaM sarvataS ca sanAtanam /
puruzaM sarvaBUtAnAM taM vidvAnna vimuhyati // LiP_1,88.44 //
BUtAtmAnaM mahAtmAnaM paramAtmAnamavyayam /
sarvAtmAnaM paraM brahma tadvE DyAtA na muhyati // LiP_1,88.45 //
pavano hi yaTA grAhyo vicaransarvamUrtizu /
puri Sete sudurgrAhyas tasmAtpuruza ucyate // LiP_1,88.46 //
<development of an embryo>
aTa celluptaDarmA tu sAvaSezEH svakarmaBiH /
tatastu brahmagarBe vE SukraSoRitasaMyute // LiP_1,88.47 //
strIpuMsoH saMprayoge hi jAyate hi tataH praBuH /
tatastu garBakAlena kalalaM nAma jAyate // LiP_1,88.48 //
kAlena kalalaM cApi budbudaM samprajAyate /
mftpiRqastu yaTA cakre cakrAvartena pIqitaH // LiP_1,88.49 //
hastAByAM kriyamARastu biMbatvamanugacCati /
evamADyAtmikEryuktA vAyunA saMprapUritaH // LiP_1,88.50 //
yadi yoniM vimuYcAmi tatprapadye maheSvaram /
yAvadDi vEzRavo vAyur jAtamAtraM na saMspfSet // LiP_1,88.51 //
tAvatkAlaM mahAdevam arcayAmIti cintayet /
jAyate mAnuzastatra yaTArUpaM yaTAvayaH // LiP_1,88.52 //
vAyuH saMBavate KAttu vAtAdBavati vE jalam /
jalAt samBavati prARaH prARAcCukraM vivarDate // LiP_1,88.53 //
raktaBAgAs trayastriMSad retoBAgAS caturdaSa /
BAgato 'rDaPalaM kftvA tato garBo nizicyate // LiP_1,88.54 //
tatastu garBasaMyuktaH paYcaBir vAyuBir vftaH /
pituH SarIrAtpratyaNgaM rUpamasyopajAyate // LiP_1,88.55 //
tato 'sya mAturAhArAt pItalIQapraveSanAt /
nABideSena vE prARAs te hy ADArA hi dehinAm // LiP_1,88.56 //
navamAsAt pariklizwaH saMvezwitaSiroDaraH /
vezwitaH sarvagAtrES ca aparyAptapraveSanaH // LiP_1,88.57 //
navamAsozitaScApi yonicCidrAdavANmuKaH /
<hell>
tataH svakarmaBiH pApEr nirayaM samprapadyate // LiP_1,88.58 //
asipatravanaM cEva SAlmalicCedanaM taTA /
tAqanaM BakzaRaM cEva pUyaSoRitaBakzaRam // LiP_1,88.59 //
yaTA hyApastu saMCinnAH saMSlezmam upayAnti vE /
taTA CinnAS ca BinnASca yAtanAsTAnam AgatAH // LiP_1,88.60 //
evaM jIvAstu tEH pApEs tapyamAnAH svayaMkftEH /
prApnuyuH karmaBiH SezEr duHKaM vA yadi vetarat // LiP_1,88.61 //
ekenEva tu gantavyaM sarvamutsfjya vE janam /
ekenEva tu BoktavyaM tasmAtsukftamAcaret // LiP_1,88.62 //
na hyenaM prasTitaM kaScid gacCantam anugacCati /
yadanena kftaM karma tadenamanugacCati // LiP_1,88.63 //
te nityaM yamavizayezu sampravfttAH kroSantaH satatamanizwasaMprayogEH /
Suzyante parigatavedanAH SarIrA bahvIBiH suBfSamanantayAtanABiH // LiP_1,88.64 //
<diff. forms of rebirT>
karmaRA manasA vAcA yadaBIkzRaM nizevate /
tadaByAso haratyenaM tasmAtkalyARamAcaret // LiP_1,88.65 //
anAdimAnprabanDaH syAt pUrvakarmaRi dehinaH /
saMsAraM tAmasaM GoraM zaqviDaM pratipadyate // LiP_1,88.66 //
mAnuzyAtpaSuBAvaS ca paSuBAvAn mfgo Bavet /
mfgatvAtpakziBAvaS ca tasmAccEva sarIsfpaH // LiP_1,88.67 //
sarIsfpatvAdgacCedvE sTAvaratvaM na saMSayaH /
sTAvaratve punaH prApte yAvad unmilate janaH // LiP_1,88.68 //
kulAlacakravadBrAntas tatrEva parivartate /
ityevaM hi manuzyAdiH saMsAraH sTAvarAntikaH // LiP_1,88.69 //
vijYeyastAmaso nAma tatrEva parivartate /
sAttvikaScApi saMsAro brahmAdiH parikIrtitaH // LiP_1,88.70 //
piSAcAntaH sa vijYeyaH svargasTAnezu dehinAm /
brAhme tu kevalaM sattvaM sTAvare kevalaM tamaH // LiP_1,88.71 //
caturdaSAnAM sTAnAnAM maDye vizwamBakaM rajaH /
marmasu CidyamAnezu vedanArtasya dehinaH // LiP_1,88.72 //
tatastatparamaM brahma kaTaM vipraH smarizyati /
saMsAraH pUrvaDarmasya BAvanABiH praRoditaH // LiP_1,88.73 //
mAnuzaM Bajate nityaM tasmAdDyAnaM samAcaret /
caturdaSaviDaM hyetad budDvA saMsAramaRqalam // LiP_1,88.74 //
nityaM samAraBedDarmaM saMsAraBayapIqitaH /
tatastarati saMsAraM krameRa parivartitaH // LiP_1,88.75 //
tasmAcca satataM yukto DyAnatatparayuYjakaH /
taTA samAraBedyogaM yaTAtmAnaM sa paSyati // LiP_1,88.76 //
eza ApaH paraM jyotir eza seturanuttamaH /
vivftyA hyeza saMBedAd BUtAnAM cEva SASvataH // LiP_1,88.77 //
tadenaM setumAtmAnam agniM vE viSvatomuKam /
hfdisTaM sarvaBUtAnAm upAsIta maheSvaram // LiP_1,88.78 //
taTAntaH saMsTitaM devaM svaSaktyA parimaRqitam /
azwaDA cAzwaDA cEva taTA cAzwaviDena ca // LiP_1,88.79 //
sfzwyarTaM saMsTitaM vahniM saMkzipya ca hfdi sTitam /
DyAtvA yaTAvaddeveSaM rudraM BuvananAyakam // LiP_1,88.80 //
hutvA paYcAhutIH samyak taccintAgatamAnasaH /
vESvAnaraM hfdisTaM tu yaTAvadanupUrvaSaH // LiP_1,88.81 //
ApaH pUtAH sakftprASya tUzRIM hutvA hyupAviSan /
prARAyeti tatastasya praTamA hyAhutiH smftA // LiP_1,88.82 //
apAnAya dvitIyA ca vyAnAyeti taTA parA /
udAnAya caturTI syAt samAnAyeti paYcamI // LiP_1,88.83 //
svAhAkArEH pfTagGutvA SezaM BuYjIta kAmataH /
apaH punaH sakftprASya Acamya hfdayaM spfSet // LiP_1,88.84 //
prARAnAM granTirasyAtmA rudro hyAtmA viSAntakaH /
rudro vE hyAtmanaH prARa evamApyAyayetsvayam // LiP_1,88.85 //
prARe nivizwo vE rudras tasmAtprARamayaH svayam /
prARAya cEva rudrAya juhotyamftamuttamam // LiP_1,88.86 //
SivAviSeha mAmISa svAhA brahmAtmane svayam /
evaM paYcAhutIScEva praBuH prIRAtu SASvataH // LiP_1,88.87 //
puruzo 'si pure Seze tvaM aNguzWapramARataH /
ASritaScEva cANguzWam ISaH paramakAraRam // LiP_1,88.88 //
sarvasya jagataScEva praBuH prIRAtu SASvataH /
tvaM devAnAmasi jyezWo rudrastvaM ca puro vfzA // LiP_1,88.89 //
mfdustvamannamasmaByam etadastu hutaM tava /
ityevaM kaTitaM sarvaM guRaprAptiviSezataH // LiP_1,88.90 //
yogAcAraH svayaM tena brahmaRA kaTitaH purA /
evaM pASupataM jYAnaM jYAtavyaM ca prayatnataH // LiP_1,88.91 //
BasmasnAyI Baven nityaM BasmaliptaH sadA Bavet /
yaH paWecCfRuyAdvApi SrAvayedvA dvijottamAn // LiP_1,88.92 //
dEve karmaRi pitrye vA sa yAti paramAM gatim // LiP_1,88.93 //

iti SrIliNgamahApurARe pUrvaBAge 'RimAdyazwasidDitriguRasaMsAraprAgnO homAdivarRanaM nAmAzwASItitamo 'DyAyaH



_______________________________________________________________


LiP, 1, 89

sUta uvAca
ata UrDvaM pravakzyAmi SOcAcArasya lakzaRam /
yadanuzWAya SudDAtmA paretya gatimApnuyAt // LiP_1,89.1 //
brahmaRA kaTitaM pUrvaM sarvaBUtahitAya vE /
saMkzepAtsarvavedArTaM saMcayaM brahmavAdinAm // LiP_1,89.2 //
udayArTaM tu SOcAnAM munInAmuttamaM padam /
yastatrATApramattaH syAt sa munirnAvasIdati // LiP_1,89.3 //
mAnAvamAnO dvAvetO tAvevAhur vizAmfte /
avamAno 'mftaM tatra sanmAno vizamucyate // LiP_1,89.4 //
gurorapi hite yuktaH sa tu saMvatsaraM vaset /
niyamezvapramattastu yamezu ca sadA Bavet // LiP_1,89.5 //
prApyAnujYAM tataScEva jYAnayogamanuttamam /
aviroDena Darmasya careta pfTivImimAm // LiP_1,89.6 //
cakzuHpUtaM carenmArgaM vastrapUtaM jalaM pibet /
satyapUtaM vadedvAkyaM manaHpUtaM samAcaret // LiP_1,89.7 //
matsyagfhyasya yatpApaM zaRmAsAByantare Bavet /
ekAhaM tatsamaM jYeyam apUtaM yajjalaM Bavet // LiP_1,89.8 //
apUtodakapAne tu japecca SatapaYcakam /
aGoralakzaRaM mantraM tataH SudDimavApnuyAt // LiP_1,89.9 //
aTavA pUjayecCaMBuM GftasnAnAdivistarEH /
triDA pradakziRIkftya SuDyate nAtra saMSayaH // LiP_1,89.10 //
AtiTyaSrAdDayajYezu na gacCedyogavitkvacit /
evaM hyahiMsako yogI Bavediti vicAritam // LiP_1,89.11 //
<rules for BEkzyacaraRa>
vahnO viDUme 'tyaNgAre sarvasminBuktavajjane /
carettu matimAn BEkzyaM na tu tezveva nityaSaH // LiP_1,89.12 //
aTEnam avamanyante pare pariBavanti ca /
taTA yuktaM caredBEkzyaM satAM DarmamadUzayan // LiP_1,89.13 //
BEkzyaM caredvanasTezu yAyAvaragfhezu ca /
SrezWA tu praTamA hIyaM vfttirasyopajAyate // LiP_1,89.14 //
ata UrDvaM gfhasTezu SIlInezu careddvijAH /
SraddaDAnezu dAntezu Srotriyezu mahAtmasu // LiP_1,89.15 //
ata UrDvaM punaScApi aduzwApatitezu ca /
BEkzyacaryA hi varRezu jaGanyA vfttirucyate // LiP_1,89.16 //
BEkzyaM yavAgUstakraM vA payo yAvakameva ca /
PalamUlAdi pakvaM vA kaRapiRyAkasaktavaH // LiP_1,89.17 //
ityeva te mayA proktA yoginAM sidDivardDanAH /
AhArAstezu sidDezu SrezWaM BEkzyamiti smftam // LiP_1,89.18 //
abbinduM yaH kuSAgreRa mAsi mAsi samaSnute /
nyAyato yaScaredBEkzyaM pUrvoktAtsa viSizyate // LiP_1,89.19 //
jarAmaraRagarBeByo BItasya narakAdizu /
evaM dAyayate tasmAt tadBEkzyamiti saMsmftam // LiP_1,89.20 //
daDiBakzAH payoBakzA ye cAnye jIvakzIRakAH /
sarve te BEkzyaBakzasya kalAM nArhanti zoqaSIm // LiP_1,89.21 //
BasmaSAyI BavennityaM BikzAcArI jitendriyaH /
ya icCet paramaM sTAnaM vrataM pASupataM caret // LiP_1,89.22 //
<behaviour of a yogin>
yoginAM cEva sarvezAM SrezWaM cAndrAyaRaM Bavet /
ekaM dve trIRi catvAri Saktito vA samAcaret // LiP_1,89.23 //
asteyaM brahmacaryaM ca aloBastyAga eva ca /
vratAni paYca BikzURAm ahiMsA paramA tviha // LiP_1,89.24 //
akroDo guruSuSrUzA SOcamAhAralAGavam /
nityaM svADyAya ityete niyamAH parikIrtitAH // LiP_1,89.25 //
bIjayoniguRA vastu- banDaH karmaBir eva ca /
yaTA dvipa ivAraRye manuzyARAM viDIyate // LiP_1,89.26 //
devEstulyAH sarvayajYakriyAstu yajYAjjApyaM jYAnamAhuS ca jApyAt /
jYAnAd DyAnaM saMgarAgAdapetaM tasminprApte SASvatasyopalamBaH // LiP_1,89.27 //
damaH SamaH satyamakalmazatvaM mOnaM ca BUtezvaKilezu cArjavam /
atIndriyaM jYAnamidaM taTA SivaM prAhus taTA jYAnaviSudDabudDayaH // LiP_1,89.28 //
samAhito brahmaparo 'pramAdI Sucis taTEkAntaratir jitendriyaH /*
samApnuyAdyogamimaM mahAtmA maharzayaScEvam aninditAmalAH // LiP_1,89.29 //*
prApyate 'BimatAn deSAn aNkuSena nivAritaH /
etanmArgeRa SudDena dagDabIjo hyakalmazaH // LiP_1,89.30 //
sadAcAraratAH SAntAH svaDarmaparipAlakAH /
sarvAMllokAn vinirjitya brahmalokaM vrajanti te // LiP_1,89.31 //
<salutation of superiors>
pitAmahenopadizwo DarmaH sAkzAtsanAtanaH /
sarvalokopakArArTaM SfRuDvaM pravadAmi vaH // LiP_1,89.32 //
gurUpadeSayuktAnAM vfdDAnAM kramavarttinAm /
aByutTAnAdikaM sarvaM praRAmaM cEva kArayet // LiP_1,89.33 //
azwANgapraRipAtena triDA nyastena suvratAH /
triHpradakziRayogena vandyo vE brahmaRo guruH // LiP_1,89.34 //
jyezWAnye 'pi ca te sarve vandanIyA vijAnatA /
AjYABaNgaM na kurvIta yadIcCet sidDim uttamAm // LiP_1,89.35 //
DAtuSUnyabilakzetra- kzudramantropajIvanam /
vizagrahaviqambAdIn varjayet sarvayatnataH // LiP_1,89.36 //
kEtavaM vittaSAWyaM ca pESunyaM varjayetsadA /
atihAsam avazwamBaM lIlAsvecCApravartanam // LiP_1,89.37 //
varjayetsarvayatnena gurURAmapi saMniDO /
tadvAkyapratikUlaM ca ayuktaM vE gurorvacaH // LiP_1,89.38 //
na vadetsarvayatnena anizwaM na smaretsadA /
yatInAmAsanaM vastraM daRqAdyaM pAduke taTA // LiP_1,89.39 //
mAlyaM ca SayanasTAnaM pAtraM CAyAM ca yatnataH /
yajYopakaraRANgaM ca na spfSed vE padena ca // LiP_1,89.40 //
devadrohaM gurudrohaM na kuryAtsarvayatnataH /
kftvA pramAdato viprAH praRavasyAyutaM japet // LiP_1,89.41 //
devadrohagurudrohAt kowimAtreRa SuDyati /
mahApAtakaSudDyarTaM taTEva ca yaTAviDi // LiP_1,89.42 //
pAtakI ca tadarDena SuDyate vfttavAnyadi /
upapAtakinaH sarve tadarDenEva suvratAH // LiP_1,89.43 //
saMDyAlope kfte vipraH trirAvfttyEva SuDyati /
AhnikacCedane jAte SatamekamudAhftam // LiP_1,89.44 //
laNGane samayAnAM tu aBakzyasya ca BakzaRe /
avAcyavAcane cEva sahasrAcCudDirucyate // LiP_1,89.45 //
kAkolUkakapotAnAM pakziRAmapi GAtane /
SatamazwottaraM japtvA mucyate nAtra saMSayaH // LiP_1,89.46 //
yaH punastattvavettA ca brahmavid brAhmaRottamaH /
smaraRAcCudDimApnoti nAtra kAryA vicAraRA // LiP_1,89.47 //
nEvamAtmavidAmasti prAyaScittAni codanA /
viSvasyEva hi te SudDA brahmavidyAvido janAH // LiP_1,89.48 //
yogaDyAnEkanizWAS ca nirlepAH kAYcanaM yaTA /
SudDAnAM SoDanaM nAsti viSudDA brahmavidyayA // LiP_1,89.49 //
<cleaning of water>
udDftAnuzRaPenABiH pUtABir vastracakzuzA /
adBiH samAcaretsarvaM varjayetkaluzodakam // LiP_1,89.50 //
ganDavarRarasErduzwam aSucisTAnasaMsTitam /
paNkASmadUzitaM cEva sAmudraM palvalodakam // LiP_1,89.51 //
saSEvAlaM taTAnyErvA dozErduzwaM vivarjayet /
<cleaning of cloTes>
vastraSOcAnvitaH kuryAt sarvakAryARi vE dvijAH // LiP_1,89.52 //
namaskArAdikaM sarvaM guruSuSrUzaRAdikam /
vastraSOcavihInAtmA hy aSucirnAtra saMSayaH // LiP_1,89.53 //
devakAryopayuktAnAM pratyahaM SOcamizyate /
itarezAM hi vastrARAM SOcaM kAryaM malAgame // LiP_1,89.54 //
varjayetsarvayatnena vAso 'nyEr viDftaM dvijAH /
kOSeyAvikayo rUkzEH kzOmARAM gOrasarzapEH // LiP_1,89.55 //
SrIPalEraMSupawwAnAM kutapAnAmarizwakEH /
carmaRAM vidalAnAM ca vetrARAM vastravanmatam // LiP_1,89.56 //
valkalAnAM tu sarvezAM CatracAmarayorapi /
cElavacCOcamAKyAtaM brahmavidBir munISvarEH // LiP_1,89.57 //
<cleaning of objects>
BasmanA SuDyate kAMsyaM kzAreRAyasam ucyate /
tAmramamlena vE viprAs trapusIsakayorapi // LiP_1,89.58 //
hEmam adBiH SuBaM pAtraM rOpyapAtraM dvijottamAH /
maRyaSmaSaNKamuktAnAM SOcaM tEjasavatsmftam // LiP_1,89.59 //
agner apAM ca saMyogAd atyantopahatasya ca /
rasAnAmiha sarvezAM SudDirutplavanaM smftam // LiP_1,89.60 //
tfRakAzWAdivastUnAM SuBenAByukzaRaM smftam /
uzRena vAriRA SudDis taTA sruksruvayorapi // LiP_1,89.61 //
taTEva yajYapAtrARAM muSalolUKalasya ca /
SfNgAsTidArudantAnAM takzaRenEva SoDanam // LiP_1,89.62 //
saMhatAnAM mahABAgA dravyARAM prokzaRaM smftam /
asaMhatAnAM dravyARAM pratyekaM SOcamucyate // LiP_1,89.63 //
aBuktarASiDAnyAnAm ekadeSasya dUzaRe /
tAvanmAtraM samudDftya prokzayedvE kuSAMBasA // LiP_1,89.64 //
SAkamUlaPalAdInAM DAnyavacCudDirizyate /
mArjanonmArjanEr veSma punaHpAkena mfnmayam // LiP_1,89.65 //
ulleKanenAYjanena taTA saMmArjanena ca /
gonivAsena vE SudDA secanena DarA smftA // LiP_1,89.66 //
BUmisTam udakaM SudDaM vEtfzRyaM yatra gOrvrajet /
avyAptaM yadameDyena ganDavarRarasAnvitam // LiP_1,89.67 //
vatsaH SuciH prasravaRe SakuniH PalapAtane /
svadArAsyaM gfhasTAnAM ratO BAryABikANkzayA // LiP_1,89.68 //
hastAByAM kzAlitaM vastraM kAruRA ca yaTAviDi /
kuSAMbunA susaMprokzya gfhRIyAdDarmavittamaH // LiP_1,89.69 //
paRyaM prasAritaM cEva varRASramaviBAgaSaH /
SucirAkarajaM tezAM SvA mfgagrahaRe SuciH // LiP_1,89.70 //
CAyA ca vipluzo viprA makzikAdyA dvijottamAH /
rajo BUr vAyur agniS ca meDyAni sparSane sadA // LiP_1,89.71 //
suptvA BuktvA ca vE viprAH kzuttvA pItvA ca vE taTA /
zWIvitvADyayanAdO ca SucirapyAcametpunaH // LiP_1,89.72 //
pAdO spfSanti ye cApi parAcamanabindavaH /
te pArTivEH samA jYeyA na tEraprayato Bavet // LiP_1,89.73 //
kftvA ca mETunaM spfzwvA patitaM kukkuwAdikam /
sUkaraM cEva kAkAdi SvAnamuzwraM KaraM taTA // LiP_1,89.74 //
yUpaM cARqAlakAdyAMS ca spfzwvA snAnena SuDyati /
rajasvalAM sUtikAM ca na spfSedantyajAmapi // LiP_1,89.75 //
sUtikASOcasaMyuktaH SAvASOcasamanvitaH /
saMspfSenna rajastAsAM spfzwvA snAtvEva SuDyati // LiP_1,89.76 //
<undefilable people>
nEvASOcaM yatInAM ca vanasTabrahmacAriRAm /
nEzWikAnAM nfpARAM ca maRqalInAM ca suvratAH // LiP_1,89.77 //
tataH kAryaviroDAdDi nfpARAM nAnyaTA Bavet /
vEKAnasAnAM viprARAM patitAnAmasaMBavAt // LiP_1,89.78 //
asaMcayAd dvijAnAM ca snAnamAtreRa nAnyaTA /
taTA saMnihitAnAM ca yajYArTaM dIkzitasya ca // LiP_1,89.79 //
ekAhAd yajYayAjinAM SudDiruktA svayaMBuvA /
tatastvaDItaSAKAnAM caturBiH sarvadehinAm // LiP_1,89.80 //
<duration of defilement>
sUtakaM pretakaM nAsti tryahAd UrDvam amutra vE /
arvAg ekAdaSAhAntaM bAnDavAnAM dvijottamAH // LiP_1,89.81 //
snAnamAtreRa vE SudDir maraRe samupasTite /
tata ftutrayAdarvAg ekAhaH parigIyate // LiP_1,89.82 //
saptavarzAt tataScArvAk trirAtraM hi tataH param /
daSAhaM brAhmaRAnAM vE praTame 'hani vA pituH // LiP_1,89.83 //
daSAhaM sUtikASOcaM mAturapyevamavyayAH /
arvAk trivarzAtsnAnena bAnDavAnAM pituH sadA // LiP_1,89.84 //
azwAbdAd ekarAtreRa SudDiH syAd bAnDavasya tu /
dvAdaSAbdAttataScArvAk trirAtraM strIzu suvratAH // LiP_1,89.85 //
sapiRqatA ca puruze saptame vinivartate /
atikrAnte daSAhe tu trirAtramaSucirBavet // LiP_1,89.86 //
tataH saMnihito vipraS cArvAk pUrvaM tadeva vE /
saMvatsare vyatIte tu snAnamAtreRa SuDyati // LiP_1,89.87 //
<purification after touCing a dead body>
spfzwvA pretaM trirAtreRa DarmArTaM snAnamucyate /
dAhakAnAM ca netFRAM snAnamAtramabAnDave // LiP_1,89.88 //
anugamya ca vE snAtvA GftaM prASya viSuDyati /
AcAryamaraRe cEva trirAtraM Srotriye mfte // LiP_1,89.89 //
pakziRI mAtulAnAM ca sodarARAM ca vA dvijAH /
BUpAnAM maRqalInAM ca sadyo nIrAzwravAsinAm // LiP_1,89.90 //
kevalaM dvAdaSAhena kzattriyARAM dvijottamAH /
nABiziktasya cASOcaM saMpramAdezu vE raRe // LiP_1,89.91 //
vESyaH paYcadaSAhena SUdro mAsena SuDyati /
iti saMkzepataH proktA dravyaSudDiranuttamA // LiP_1,89.92 //
aSOcaM cAnupUrvyeRa yatInAM nEva vidyate /
<menstruation>
tretApraBfti nArIRAM mAsi mAsyArtavaM dvijAH // LiP_1,89.93 //
kfte sakfd yugavaSAj jAyante vE sahEva tu /
prayAnti ca mahABAgA BAryABiH kuravo yaTA // LiP_1,89.94 //
varRASramavyavasTA ca tretApraBfti suvratAH /
BArate dakziRe varze vyavasTA netarezvaTa // LiP_1,89.95 //
mahAvIte suvIte ca jaMbUdvIpe taTAzwasu /
SAkadvIpAdizu prokto Darmo vE BArate yaTA // LiP_1,89.96 //
rasollAsA kfte vfttis tretAyAM gfhavfkzajA /
sEvArtavakftAd dozAd rAgadvezAdiBir nfRAm // LiP_1,89.97 //
mETunAtkAmato viprAs taTEva paruzAdiBiH /
yavAdyAH samprajAyante grAmyAraRyAScaturdaSa // LiP_1,89.98 //
ozaDyaS ca rajodozAH strIRAM rAgAdiBir nfRAm /
akAlakfzwA viDvastAH punarutpAditAs taTA // LiP_1,89.99 //
tasmAtsarvaprayatnena na saMBAzyA rajasvalA /
praTame 'hani cARqAlI yaTA varjyA taTANganA // LiP_1,89.100 //
dvitIye 'hani viprA hi yaTA vE brahmaGAtinI /
tftIye 'hni tadarDena caturTe 'hani suvratAH // LiP_1,89.101 //
snAtvArDamAsAt saMSudDA tataH SudDirBavizyati /
A zoqaSAt tataH strIRAM mUtravacCOcamizyate // LiP_1,89.102 //
paYcarAtraM taTAspfSyA rajasA vartate yadi /
sA viMSaddivasAdUrDvaM rajasA pUrvavattaTA // LiP_1,89.103 //
snAnaM SOcaM taTA gAnaM rodanaM hasanaM taTA /
yAnamaByaYjanaM nArI dyUtaM cEvAnulepanam // LiP_1,89.104 //
divAsvapnaM viSezeRa taTA vE dantaDAvanam /
mETunaM mAnasaM vApi vAcikaM devatArcanam // LiP_1,89.105 //
varjayetsarvayatnena namaskAraM rajasvalA /
rajasvalANganAsparSa- saMBAze ca rajasvalA // LiP_1,89.106 //
saMtyAgaM cEva vastrARAM varjayetsarvayatnataH /
snAtvAnyapuruzaM nArI na spfSettu rajasvalA // LiP_1,89.107 //
IkzayedBAskaraM devaM brahmakUrcaM tataH pibet /
kevalaM paYcagavyaM vA kzIraM vA cAtmaSudDaye // LiP_1,89.108 //
caturTyAM strI na gamyA tu gato 'lpAyuH prasUyate /
vidyAhInaM vrataBrazwaM patitaM pAradArikam // LiP_1,89.109 //
dAridryArRavamagnaM ca tanayaM sA prasUyate /
kanyArTinEva gantavyA paYcamyAM viDivatpunaH // LiP_1,89.110 //
raktADikyAdBavennArI SukrADikye BavetpumAn /
same napuMsakaM cEva paYcamyAM kanyakA Bavet // LiP_1,89.111 //
zazWyAM gamyA mahABAgA satputrajananI Bavet /
putratvaM vyaYjayettasya jAtaputro mahAdyutiH // LiP_1,89.112 //
pumiti narakasyAKyA duHKaM ca narakaM viduH /
puMsastrARAnvitaM putraM taTABUtaM prasUyate // LiP_1,89.113 //
saptamyAM cEva kanyArTI gacCetsEva prasUyate /
azwamyAM sarvasampannaM tanayaM samprasUyate // LiP_1,89.114 //
navamyAM dArikAyArTI daSamyAM paRqito Bavet /
ekAdaSyAM taTA nArIM janayetsEva pUrvavat // LiP_1,89.115 //
dvAdaSyAM DarmatattvajYaM SrOtasmArtapravartakam /
trayodaSyAM jaqAM nArIM sarvasaMkarakAriRIm // LiP_1,89.116 //
janayatyaNganA yasmAn na gacCetsarvayatnataH /
caturdaSyAM yadA gacCet sA putrajananI Bavet // LiP_1,89.117 //
paYcadaSyAM ca DarmizWAM zoqaSyAM jYAnapAragam /
strIRAM vE mETune kAle vAmapArSve praBaYjanaH // LiP_1,89.118 //
caredyadi BavennArI pumAMsaM dakziRe laBet /
strIRAM mETunakAle tu pApagrahavivarjite // LiP_1,89.119 //
uktakAle SucirBUtvA SudDAM gacCecCucismitAm /
ityevaM saMprasaMgena yatInAM DarmasaMgrahe // LiP_1,89.120 //
sarvezAmeva BUtAnAM sadAcAraH prakIrtitaH /
yaH paWecCfRuyAd vApi sadAcAraM SucirnaraH // LiP_1,89.121 //
SrAvayedvA yaTAnyAyaM brAhmaRAn dagDakilbizAn /
brahmalokamanuprApya brahmaRA saha modate // LiP_1,89.122 //

iti SrIliNgamahApurARe pUrvaBAge sadAcArakaTanaM nAmEkonanavatitamo 'DyAyaH



_______________________________________________________________


LiP, 1, 90

sUta uvAca
ata UrDvaM pravakzyAmi yatInAmiha niScitam /
prAyaScittaM SivaproktaM yatInAM pApaSoDanam // LiP_1,90.1 //
pApaM hi triviDaM jYeyaM vANmanaHkAyasaMBavam /
satataM hi divA rAtrO yenedaM vezwyate jagat // LiP_1,90.2 //
tatkarmaRA vinApyeza tizWatIti parA SrutiH /
kzaRamevaM prayojyaM tu AyuzyaM tu viDAraRam // LiP_1,90.3 //
Bavedyogo 'pramattasya yogo hi paramaM balam /
na hi yogAtparaM kiMcin narARAM dfSyate SuBam // LiP_1,90.4 //
tasmAd yogaM praSaMsanti DarmayuktA manIziRaH /
avidyAM vidyayA jitvA prApyESvaryamanuttamam // LiP_1,90.5 //
dfzwvA parAvaraM DIrAH paraM gacCanti tatpadam /
vratAni yAni BikzURAM taTEvopavratAni ca // LiP_1,90.6 //
ekEkAtikrame tezAM prAyaScittaM viDIyate /
upetya tu striyaM kAmAt prAyaScittaM vinirdiSet // LiP_1,90.7 //
prARAyAmasamAyuktaM caretsAMtapanaM vratam /
tataScarati nirdeSAt kfcCraM cAnte samAhitaH // LiP_1,90.8 //
punar ASramam Agatya caredBikzuratandritaH /
na DarmayuktamanftaM hinastIti manIziRaH // LiP_1,90.9 //
taTApi na ca kartavyaM prasaMgo hyeza dAruRaH /
ahorAtropavAsaS ca prARAyAmaSataM taTA // LiP_1,90.10 //
asadvAdo na kartavyo yatinA DarmalipsunA /
paramApadgatenApi na kAryaM steyamapyuta // LiP_1,90.11 //
<importance of possession>
steyAdaByaDikaH kaScin nAstyaDarma iti SrutiH /
hiMsA hyezA parA sfzwA stEnyaM vE kaTitaM taTA // LiP_1,90.12 //
yadetaddraviRaM nAma prARA hyete bahiScarAH /
sa tasya harate prARAn yo yasya harate Danam // LiP_1,90.13 //
evaM kftvA suduzwAtmA Binnavftto vratAccyutaH /
BUyo nirvedamApannaS careccAndrAyaRaM vratam // LiP_1,90.14 //
viDinA SAstradfzwena saMvatsaramiti SrutiH /
tataH saMvatsarasyAnte BUyaH prakzIRakalmazaH /
punarnirvedamApannaS caredBikzuratandritaH // LiP_1,90.15 //
ahiMsA sarvaBUtAnAM karmaRA manasA girA /
akAmAdapi hiMseta yadi BikzuH paSUn kfmIn // LiP_1,90.16 //
kfcCrAtikfcCraM kurvIta cAndrAyaRamaTApi vA /
skandedindriyadOrbalyAt striyaM dfzwvA yatiryadi // LiP_1,90.17 //
tena DArayitavyA vE prARAyAmAstu zoqaSa /
divA skannasya viprasya prAyaScittaM viDIyate // LiP_1,90.18 //
trirAtramupavAsAS ca prARAyAmaSataM taTA /
rAtrO skannaH SuciH snAtvA dvAdaSEva tu DAraRA // LiP_1,90.19 //
prARAyAmena SudDAtmA virajA jAyate dvijAH /
ekAnnaM maDumAMsaM vA aSftAnnaM taTEva ca // LiP_1,90.20 //
aBojyAni yatInAM tu pratyakzalavaRAni ca /
ekEkAtikramAttezAM prAyaScittaM viDIyate // LiP_1,90.21 //
prAjApatyena kfcCreRa tataH pApAtpramucyate /
vyatikramAS ca ye kecid vANmanaHkAyasaMBavAH // LiP_1,90.22 //
sadBiH saha viniScitya yadbrUyustatsamAcaret // LiP_1,90.23 //
caredDi SudDaH samalozwakAYcanaH samastaBUtezu ca satsamAhitaH /
sTAnaM DruvaM SASvatamavyayaM tu paraM hi gatvA na punarhi jAyate // LiP_1,90.24 //

iti SrIliNgamahApurARe pUrvaBAge yatiprAyaScittaM nAma navatitamo 'DyAyaH



_______________________________________________________________


LiP, 1, 91

sUta uvAca
ata UrDvaM pravakzyAmi arizwAni niboData /
yena jYAnaviSezeRa mftyuM paSyanti yoginaH // LiP_1,91.1 //
arunDatIM DruvaM cEva somaCAyAM mahApaTam /
yo na paSyenna jIvetsa naraH saMvatsarAtparam // LiP_1,91.2 //
ariSmavantam AdityaM raSmivantaM ca pAvakam /
yaH paSyati na jIvedvE mAsAdekAdaSAtparam // LiP_1,91.3 //
vamenmUtraM purIzaM ca suvarRaM rajataM taTA /
pratyakzamaTavA svapne daSamAsAnna jIvati // LiP_1,91.4 //
rukmavarRaM drumaM paSyed ganDarvanagarARi ca /
paSyet pretapiSAcAMS ca navamAsAn sa jIvati // LiP_1,91.5 //
akasmAcca BavetsTUlo hy akasmAcca kfSo Bavet /
prakfteS ca nivarteta cAzwO mAsAMS ca jIvati // LiP_1,91.6 //
agrataH pfzWato vApi KaRqaM yasya padaM Bavet /
pAMsuke kardame vApi saptamAsAnsa jIvati // LiP_1,91.7 //
kAkaH kapoto gfDro vA nilIyedyasya mUrDani /
kravyAdo vA Kago yasya zaRmAsAn nAtivartate // LiP_1,91.8 //
gacCed vAyasapaNktIBiH pAMsuvarzeRa vA punaH /
svacCAyAM vikftAM paSyec catuHpaYca sa jIvati // LiP_1,91.9 //
anaBre vidyutaM paSyed dakziRAM diSamAsTitAm /
udake Danur EndraM vA trIRi dvO vA sa jIvati // LiP_1,91.10 //
apsu vA yadi vAdarSe yo hyAtmAnaM na paSyati /
aSiraskaM taTA paSyen mAsAd UrDvaM na jIvati // LiP_1,91.11 //
SavaganDi BavedgAtraM vasAganDamaTApi vA /
mftyurhyupAgatastasya arDamAsAnna jIvati // LiP_1,91.12 //
yasya vE snAtamAtrasya hfdayaM pariSuzyati /
DUmaM vA mastakAtpaSyed daSAhAnna sa jIvati // LiP_1,91.13 //
saMBinno mAruto yasya marmasTAnAni kfntati /
adBiH spfzwo na hfzyeta tasya mftyurupasTitaH // LiP_1,91.14 //
fkzavAnarayuktena raTenASAM ca dakziRAm /
gAyannftyan vrajet svapne vidyAnmftyurupasTitaH // LiP_1,91.15 //
kfzRAMbaraDarA SyAmA gAyantI vApyaTANganA /
yaM nayeddakziRAmASAM svapne so 'pi na jIvati // LiP_1,91.16 //
CidraM vA svasya kaRWasya svapne yo vIkzate naraH /
nagnaM vA SramaRaM dfzwvA vidyAnmftyumupasTitam // LiP_1,91.17 //
A mastakatalAdyas tu nimajjetpaNkasAgare /
dfzwvA tu tAdfSaM svapnaM sadya eva na jIvati // LiP_1,91.18 //
BasmANgArAMS ca keSAMS ca nadIM SuzkAM BujaNgamAn /
paSyedyo daSarAtraM tu na sa jIvati tAdfSaH // LiP_1,91.19 //
kfzRES ca vikawEScEva puruzErudyatAyuDEH /
pAzAREstAqyate svapne yaH sadyo na sa jIvati // LiP_1,91.20 //
sUryodaye pratyuzasi pratyakzaM yasya vE SivAH /
kroSantyaBimuKaM pretya sa gatAyurBavennaraH // LiP_1,91.21 //
yasya vA snAtamAtrasya hfdayaM pIqyate BfSam /
jAyate dantaharzaS ca taM gatAyuzamAdiSet // LiP_1,91.22 //
BUyoBUyastrasedyastu rAtrO vA yadi vA divA /
dIpaganDaM ca nAGrAti vidyAnmftyum upasTitam // LiP_1,91.23 //
rAtrO cendraDanuH paSyed divA nakzatramaRqalam /
paranetrezu cAtmAnaM na paSyenna sa jIvati // LiP_1,91.24 //
netramekaM sravedyasya karRO sTAnAcca BraSyataH /
vakrA ca nAsA Bavati vijYeyo gatajIvitaH // LiP_1,91.25 //
yasya kfzRA KarA jihvA padmABAsaM ca vE muKam /
gaRqe vA piRqikArakte tasya mftyurupasTitaH // LiP_1,91.26 //
muktakeSo hasaMScEva gAyannftyaMS ca yo naraH /
yAmyAmaBimuKaM gacCet tadantaM tasya jIvitam // LiP_1,91.27 //
yasya SvetaGanABAsA SvetasarzapasaMniBA /
SvetA ca mUrtirhyasakft tasya mftyurupasTitaH // LiP_1,91.28 //
uzwrA vA rAsaBA vABi- yuktAH svapne raTe SuBAH /
yasya so 'pi na jIvettu dakziRABimuKo gataH // LiP_1,91.29 //
dve vATa parame 'rizwe ekIBUtaH paraM Bavet /
GozaM na SfRuyAtkarRe jyotir netre na paSyati // LiP_1,91.30 //
SvaBre yo nipatetsvapne dvAraM cApi piDIyate /
na cottizWati yaH SvaBrAt tadantaM tasya jIvitam // LiP_1,91.31 //
UrDvA ca dfzwirna ca sampratizWA raktA punaH samparivartamAnA /*
muKasya SozaH suzirA ca nABiratyuzRamUtro vizamasTa eva // LiP_1,91.32 //*
divA vA yadi vA rAtrO pratyakzaM yo nihanyate /
hantAraM na ca paSyecca sa gatAyurna jIvati // LiP_1,91.33 //
agnipraveSaM kurute svapnAnte yastu mAnavaH /
smftiM nopalaBeccApi tadantaM tasya jIvitam // LiP_1,91.34 //
yastu prAvaraRaM SuklaM svakaM paSyati mAnavaH /
kfzRaM raktamapi svapne tasya mftyurupasTitaH // LiP_1,91.35 //
<preparation for deaT>
arizwe sUcite dehe tasminkAla upasTite /
tyaktvA KedaM vizAdaM ca upekzed budDimAn naraH // LiP_1,91.36 //
prAcIM vA yadi vodIcIM diSaM nizkramya vE SuciH /
same 'tisTAvare deSe vivikte jantuvarjite // LiP_1,91.37 //
udaNmuKaH prANmuKo vA svasTaS cAcAnta eva ca /
svastikenopavizwastu namaskftvA maheSvaram // LiP_1,91.38 //
samakAyaSirogrIvo DArayan nAvalokayet /
yaTA dIpo nivAtasTo neNgate sopamA smftA // LiP_1,91.39 //
prAgudakpravaRe deSe taTA yuYjIta SAstravit /
kAmaM vitarkaM prItiM ca suKaduHKe uBe taTA // LiP_1,91.40 //
nigfhya manasA sarvaM SuklaM DyAnam anusmaret /
GrARe ca rasane nityaM cakzuzI sparSane taTA // LiP_1,91.41 //
Srotre manasi budDO ca tatra vakzasi DArayet /
kAlakarmARi vijYAya samUhezveva nityaSaH // LiP_1,91.42 //
dvAdaSADyAtmamityevaM yogaDAraRamucyate /
SatamarDaSataM vApi DAraRAM mUrDni DArayet // LiP_1,91.43 //
Kinnasya DAraRAyogAd vAyurUrDvaM pravartate /
tataScApUrayed deham oNkAreRa samanvitaH // LiP_1,91.44 //
taTOMkAramayo yogI akzare tvakzarI Bavet /
<oMkAra>
ata UrDvaM pravakzyAmi oNkAraprAptilakzaRam // LiP_1,91.45 //
eza trimAtro vijYeyo vyaYjanaM cAtra ceSvaraH /
praTamA vidyutI mAtrA dvitIyA tAmasI smftA // LiP_1,91.46 //
tftIyAM nirguRAM cEva mAtrAmakzaragAminIm /
gAnDArI cEva vijYeyA gAnDArasvarasaMBavA // LiP_1,91.47 //
pipIlikAgatisparSA prayuktA mUrDni lakzyate /
yaTA prayukta oNkAraH pratiniryAti mUrDani // LiP_1,91.48 //
taTOMkAramayo yogI tv akzarI tvakzarI Bavet /
praRavo DanuH Saro hyAtmA brahmalakzaRamucyate // LiP_1,91.49 //
apramattena vedDavyaM Saravat tanmayo Bavet /
omityekAkzaraM hyetad guhAyAM nihitaM padam // LiP_1,91.50 //
omityetattrayo lokAs trayo vedAstrayo 'gnayaH /
vizRukramAstrayastvete fksAmAni yajUMzi ca // LiP_1,91.51 //
mAtrA cArDaM ca tisrastu vijYeyAH paramArTataH /
tatprayuktastu yo yogI tasya sAlokyamApnuyAt // LiP_1,91.52 //
akAro hyakzaro jYeya ukAraH sahitaH smftaH /
makArasahitOMkAras trimAtra iti saMjYitaH // LiP_1,91.53 //
akAras tveza BUrloka ukAro Buva ucyate /
savyaYjano makArastu svarloka iti gIyate // LiP_1,91.54 //
oNkArastu trayo lokAH Sirastasya trivizwapam /
BuvanANgaM ca tatsarvaM brAhmaM tatpadamucyate // LiP_1,91.55 //
mAtrApAdo rudraloko hy amAtraM tu SivaM padam /
evaM jYAnaviSezeRa tatpadaM samupAsyate // LiP_1,91.56 //
tasmAdDyAnaratirnityam amAtraM hi tadakzaram /
upAsyaM hi prayatnena SASvataM suKamicCatA // LiP_1,91.57 //
hrasvA tu praTamA mAtrA tato dIrGA tvanantaram /
tataH plutavatI cEva tftIyA copadiSyate // LiP_1,91.58 //
etAstu mAtrA vijYeyA yaTAvadanupUrvaSaH /
yAvadeva tu Sakyante DAryante tAvadeva hi // LiP_1,91.59 //
indriyARi mano budDiM DyAyannAtmani yaH sadA /
arDaM tanmAtram api cec CfRu yat PalamApnuyAt // LiP_1,91.60 //
mAse mAse 'SvameDena yo yajeta SataM samAH /
tena yatprApyate puRyaM mAtrayA tadavApnuyAt // LiP_1,91.61 //
na taTA tapasogreRa na yajYErBUridakziREH /
yatPalaM prApyate samyaN mAtrayA tadavApnuyAt // LiP_1,91.62 //
tatra cEzA tu yA mAtrA plutA nAmopadiSyate /
ezA eva BavetkAryA gfhasTAnAM tu yoginAm // LiP_1,91.63 //
ezAM cEva viSezeRa ESvarye hyazwalakzaRe /
aRimAdye tu vijYeyA tasmAdyuYjIta tAM dvijAH // LiP_1,91.64 //
evaM hi yogasaMyuktaH Sucir dAnto jitendriyaH /
AtmAnaM vidyate yastu sa sarvaM vindate dvijAH // LiP_1,91.65 //
tasmAtpASupatEryogEr AtmAnaM cintayedbuDaH /
AtmAnaM jAnate ye tu Sucayaste na saMSayaH // LiP_1,91.66 //
fco yajUMzi sAmAni vedopanizadas taTA /
yogajYAnAdavApnoti brAhmaRo 'DyAtmacintakaH // LiP_1,91.67 //
sarvadevamayo BUtvA aBUtaH sa tu jAyate /
yonisaMkramaRaM tyaktvA yAti vE SASvataM padam // LiP_1,91.68 //
yaTA vfkzAt PalaM pakvaM pavanena samIritam /
namaskAreRa rudrasya taTA pApaM praRaSyati // LiP_1,91.69 //
yatra rudranamaskAraH sarvakarmaPalo DruvaH /
anyadevanamaskArAn na tatPalamavApnuyAt // LiP_1,91.70 //
tasmAttriHpravaRaM yogI upAsIta maheSvaram /
daSavistArakaM brahma taTA ca brahmavistarEH // LiP_1,91.71 //
evaM DyAnasamAyuktaH svadehaM yaH parityajet /
sa yAti SivasAyujyaM samudDftya kulatrayam // LiP_1,91.72 //
aTavArizwamAlokya maraRe samupasTite /
avimukteSvaraM gatvA vArARasyAM tu SoDanam // LiP_1,91.73 //
yena kenApi vA dehaM saMtyajen mucyate naraH /
SrIparvate vA viprendrAH saMtyajetsvatanuM naraH // LiP_1,91.74 //
sa yAti SivasAyujyaM nAtra kAryA vicAraRA /
avimuktaM paraM kzetraM jantUnAM muktidaM sadA // LiP_1,91.75 //
seveta satataM DImAn viSezAnmaraRAntike // LiP_1,91.76 //

iti SrIliNgamahApurARe pUrvaBAge arizwakaTanaM nAma ekanavatitamo 'DyAyaH



_______________________________________________________________


LiP, 1, 92

fzaya UcuH
evaM vArARasI puRyA yadi sUta mahAmate /
vaktumarhasi cAsmAkaM tatpraBAvaM hi sAMpratam // LiP_1,92.1 //
kzetrasyAsya ca mAhAtmyam avimuktasya SoBanam /
vistareRa yaTAnyAyaM SrotuM kOtUhalaM hi naH // LiP_1,92.2 //

sUta uvAca
<description of Avimukta>
vakzye saMkzepataH samyak vArARasyAH suSoBanam /
avimuktasya mAhAtmyaM yaTAha BagavAn BavaH // LiP_1,92.3 //
vistareRa mayA vaktuM brahmaRA ca mahAtmanA /
Sakyate nEva viprendrA varzakowiSatErapi // LiP_1,92.4 //
devaH purA kftodvAhaH SaNkaro nIlalohitaH /
himavacCiKarAddevyA hEmavatyA gaReSvarEH // LiP_1,92.5 //
vArARasImanuprApya darSayAmAsa SaNkaraH /
avimukteSvaraM liNgaM vAsaM tatra cakAra saH // LiP_1,92.6 //
vArARasIkurukzetra- SrIparvatamahAlaye /
tuNgeSvare ca kedAre tatsTAne yo yatirBavet // LiP_1,92.7 //
yoge pASupate samyak dinamekaM yatirBavet /
tasmAtsarvaM parityajya caret pASupataM vratam // LiP_1,92.8 //
devodyAne vasettatra SarvodyAnamanuttamam /
manasA nirmame rudro vimAnaM ca suSoBanam // LiP_1,92.9 //
darSayAmAsa ca tadA devodyAnamanuttamam /
hEmavatyAH svayaM devaH sanandI parameSvaraH // LiP_1,92.10 //
kzetrasyAsya ca mAhAtmyam avimuktasya SaNkaraH /
uktavAnparameSAnaH pArvatyAH prItaye BavaH // LiP_1,92.11 //
praPullanAnAviDagulmaSoBitaM latApratAnAdimanoharaM bahiH /
virUQapuzpEH paritaH priyaNguBiH supuzpitEH kaRwakitES ca ketakEH // LiP_1,92.12 //
tamAlagulmErnicitaM suganDiBir nikAmapuzpErvakulES ca sarvataH /
aSokapunnAgaSatEH supuzpitEr dvirePamAlAkulapuzpasaMcayEH // LiP_1,92.13 //
kvacit praPullAmbujareRuBUzitEr vihaNgamES cAnukalapraRAdiBiH /
vinAditaM sArasacakravAkEH pramattadAtyUhavarES ca sarvataH // LiP_1,92.14 //
kvacicca kekArutanAditaM SuBaM kvacicca kAraRqavanAdanAditam /
kvacicca mattAlikulAkulIkftaM madAkulABir BramarANganAdiBiH // LiP_1,92.15 //
nizevitaM cArusuganDipuzpakEH kvacit supuzpEH sahakAravfkzEH /
latopagUQEstilakES ca gUQaM pragItavidyADarasidDacAraRam // LiP_1,92.16 //
pravfttanfttAnugatApsarogaRaM prahfzwanAnAviDapakzisevitam /
pranfttahArItakulopanAditaM mfgendranAdAkulamattamAnasEH // LiP_1,92.17 //
kvacit kvacid ganDakadambakEr mfgEr vilUnadarBANkurapuzpasaMcayam /
praPullanAnAviDacArupaNkajEH sarastaqAgErupaSoBitaM kvacit // LiP_1,92.18 //
viwapanicayalInaM nIlakaRWABirAmaM madamuditavihaNgaM prAptanAdABirAmam /
kusumitataruSAKAlInamattadvirePaM navakisalayaSoBASoBitaM prAMSuSAKam // LiP_1,92.19 //
kvacicca dantakzatacAruvIruDaM kvacillatAliNgitacAruvfkzakam /*
kvacidvilAsAlasagAminIBir nizevitaM kiMpuruzANganABiH // LiP_1,92.20 //*
pArAvataDvanivikUjitacAruSfNgEr aBraNkazEH sitamanoharacArurUpEH /
AkIrRapuzpanikarapraviBaktahaMsEr viBrAjitaM tridaSadivyakulEranekEH // LiP_1,92.21 //
PullotpalAMbujavitAnasahasrayuktaM toyASayEH samanuSoBitadevamArgam /
mArgAntarAkalitapuzpavicitrapaNkti- sambadDagulmaviwapEr viviDErupetam // LiP_1,92.22 //
tuNgAgrEr nIlapuzpastabakaBaranataprAMSuSAKEr aSokEr dolAprAntAntanIlaSrutisuKajanakEr BAsitAntaM manojYEH /
rAtrO candrasya BAsA kusumitatilakErekatAM samprayAtaM CAyAsuptaprabudDasTitahariRakulAluptadUrvANkurAgram // LiP_1,92.23 //
haMsAnAM pakzavAtapracalitakamalasvacCavistIrRatoyaM toyAnAM tIrajAtapracakitakadalIcAwunftyanmayUram /
mAyUrEH pakzacandrEH kvacidavanigatE raYjitakzmApradeSaM deSe deSe vilInapramuditavilasanmattahArItavfndam // LiP_1,92.24 //
sAraNgEH kvacidupaSoBitapradeSaM pracCannaM kusumacayEH kvacidvicitrEH /
hfzwABiH kvacidapi kinnarANganABir vIRABiH sumaDuragItanfttakaRWam // LiP_1,92.25 //
saMsfzwEH kvacidupaliptakIrRapuzpEr AvAsEH parivftapAdapaM munInAm /
A mUlAt PalanicitEH kvacidviSAlEr uttuNgEH panasamahIruhErupetam // LiP_1,92.26 //
PullAtimuktakalatAgfhanItasidDasidDANganAkanakanUpurarAvaramyam /*
ramyaM priyaNgutarumaYjarisaktaBfNgaM BfNgAvalIkavalitAmrakadambapuzpam // LiP_1,92.27 //*
puzpotkarAnilaviGUrRitavAriramyaM ramyadvirePavinipAtitamaYjugulmam /
gulmAntaraprasaBaBItamfgIsamUhaM vAteritaM tanuBftAmapavargadAtf // LiP_1,92.28 //
candrAMSujAlaSabalEs tilakEr manojYEH sindUrakuNkumakusumBaniBEr aSokEH /
cAmIkaradyutisamEraTa karRikArEH puzpotkarErupacitaM suviSAlaSAKEH // LiP_1,92.29 //
kvacidaYjanacUrRABEH kvacid vidrumasanniBEH /
kvacitkAYcanasaMkASEH puzpEr AcitaBUtalam // LiP_1,92.30 //
punnAgezu dvijaSatavirutaM raktASokastabakaBaranatam /
ramyopAntaklamahAraBavanaM PullAbjezu Bramaravilasitam // LiP_1,92.31 //
sakalaBuvanaBartA lokanATastadAnIM tuhinaSiKaraputryA sArDamizwErgaReSEH /
viviDataruviSAlaM mattahfzwAnnapuzwEr upavanam atiramyaM darSayAmAsa devyAH // LiP_1,92.32 //
puzpErvanyEH SuBaSuBatamEH kalpitErdivyaBUzEr devIM divyAmupavanagatAM BUzayAmAsa SarvaH /
sA cApyenaM tuhinagirisutA SaNkaraM devadevaM puzpErdivyEH SuBataratamEr BUzayAmAsa BaktyA // LiP_1,92.33 //
sampUjya pUjyaM tridaSeSvarARAM samprekzya codyAnam atIva ramyam /
gaReSvarEr nandimuKES ca sArDam uvAca devaM praRipatya devI // LiP_1,92.34 //

SrIdevyuvAca
udyAnaM darSitaM deva praBayA parayA yutam /
kzetrasya ca guRAnsarvAn punarme vaktumarhasi // LiP_1,92.35 //
asya kzetrasya mAhAtmyam avimuktasya sarvaTA /
vaktumarhasi deveSa devadeva vfzaDvaja // LiP_1,92.36 //

sUta uvAca
devyAstadvacanaM SrutvA devadevo varapraBuH /
AGrAya vadanAmBojaM tadAha girijAM hasan // LiP_1,92.37 //
<holiness of Avimukta>

SrIBagavAnuvAca
idaM guhyatamaM kzetraM sadA vArARasI mama /
sarvezAmeva jantUnAM heturmokzasya sarvadA // LiP_1,92.38 //
asminsidDAH sadA devi madIyaM vratamAsTitAH /
nAnAliNgaDarA nityaM mama lokABikANkziRaH // LiP_1,92.39 //
aByasyanti paraM yogaM yuktAtmAno jitendriyAH /
nAnAvfkzasamAkIrRe nAnAvihagaSoBite // LiP_1,92.40 //
kamalotpalapuzpAQyEH saroBiH samalaMkfte /
apsarogaRaganDarvEH sadA saMsevite SuBe // LiP_1,92.41 //
rocate me sadA vAso yena kAryeRa tacCfRu /
manmanA mama BaktaS ca mayi nityArpitakriyaH // LiP_1,92.42 //
yaTA mokzamavApnoti anyatra na taTA kvacit /
kAmaM hyatra mfto devi janturmokzAya kalpate // LiP_1,92.43 //
etanmama puraM divyaM guhyAdguhyatamaM mahat /
brahmAdayo vijAnanti ye ca sidDA mumukzavaH // LiP_1,92.44 //
ataH paramidaM kzetraM parA ceyaM gatirmama /
vimuktaM na mayA yasmAn mokzyate vA kadAcana // LiP_1,92.45 //
mama kzetramidaM tasmAd avimuktamiti smftam /
nEmize ca kurukzetre gaNgAdvAre ca puzkare // LiP_1,92.46 //
snAnAtsaMsevanAdvApi na mokzaH prApyate yataH /
iha samprApyate yena tata etadviSizyate // LiP_1,92.47 //
prayAge vA Bavenmokza iha vA matparigrahAt /
prayAgAdapi tIrTAgryAd avimuktamidaM SuBam // LiP_1,92.48 //
Darmasyopanizat satyaM mokzasyopanizac CamaH /
kzetratIrTopanizadaM na vidurbuDasattamAH // LiP_1,92.49 //
kAmaM BuYjan svapan krIqan kurvan hi viviDAH kriyAH /
avimukte tyajetprARAn janturmokzAya kalpate // LiP_1,92.50 //
kftvA pApasahasrARi piSAcatvaM varaM nfRAm /
na tu SakrasahasratvaM svarge kASIpurIM vinA // LiP_1,92.51 //
tasmAtsaMsevanIyaM hi avimuktaM hi muktaye /
jEgIzavyaH parAM sidDiM gato yatra mahAtapAH // LiP_1,92.52 //
asya kzetrasya mAhAtmyAd BaktyA ca mama BAvitaH /
jEgIzavyaguhA SrezWA yoginAM sTAnamizyate // LiP_1,92.53 //
DyAyantastatra mAM nityaM yogAgnirdIpyate BfSam /
kEvalyaM paramaM yAti devAnAmapi durlaBam // LiP_1,92.54 //
avyaktaliNgErmuniBiH sarvasidDAntavediBiH /
iha samprApyate mokzo durlaBo 'nyatra karhicit // LiP_1,92.55 //
teByaScAhaM pravakzyAmi yogESvaryamanuttamam /
AtmanaScEva sAyujyam IpsitaM sTAnameva ca // LiP_1,92.56 //
kubero 'tra mama kzetre mayi sarvArpitakriyaH /
kzetrasaMsevanAdeva gaReSatvamavApa ha // LiP_1,92.57 //
saMvarto BavitA yaS ca so 'pi Bakto mamEva tu /
ihEvArADya mAM devi sidDiM yAsyatyanuttamAm // LiP_1,92.58 //
parASarasutO yogI fzirvyAso mahAtapAH /
mama Bakto BavizyaS ca vedasaMsTApravartakaH // LiP_1,92.59 //
raMsyate so 'pi padmAkzi kzetre 'sminmunipuNgavaH /
brahmA devarziBiH sArdDaM vizRurvApi divAkaraH // LiP_1,92.60 //
devarAjastaTA Sakro ye 'pi cAnye divOkasaH /
upAsate mahAtmAnaH sarve mAmiha suvrate // LiP_1,92.61 //
anye 'pi yogino divyAS CannarUpA mahAtmanaH /
ananyamanaso BUtvA mAmihopAsate sadA // LiP_1,92.62 //
vizayAsaktacitto 'pi tyaktaDarmaratirnaraH /
iha kzetre mftaH so 'pi saMsAre na punarBavet // LiP_1,92.63 //
ye punarnirmamA DIrAH sattvasTA vijitendriyAH /
vratinaS ca nirAramBAH sarve te mayi BAvitAH // LiP_1,92.64 //
devadevaM samAsAdya DImantaH saMgavarjitAH /
gatA iha paraM mokzaM prasAdAnmama suvrate // LiP_1,92.65 //
janmAntarasahasrezu yaM na yogI samApnuyAt /
tamihEva paraM mokzaM prasAdAnmama suvrate // LiP_1,92.66 //
goprekzakam idaM kzetraM brahmaRA sTApitaM purA /
kElAsaBavanaM cAtra paSya divyaM varAnane // LiP_1,92.67 //
goprekzakam aTAgamya dfzwvA mAmatra mAnavaH /
na durgatimavApnoti kalmazES ca vimucyate // LiP_1,92.68 //
kapilAhradam ityevaM taTA vE brahmaRA kftam /
gavAM stanyajatoyena tIrTaM puRyatamaM mahat // LiP_1,92.69 //
atrApi svayamevAhaM vfzaDvaja iti smftaH /
sAnniDyaM kftavAn devi sadAhaM dfSyate tvayA // LiP_1,92.70 //
BadratoyaM ca paSyeha brahmaRA ca kftaM hradam /
sarvErdevErahaM devi asmindeSe prasAditaH // LiP_1,92.71 //
gacCopaSamam ISeti upaSAntaH Sivas taTA /
atrAhaM brahmaRAnIya sTApitaH paramezWinA // LiP_1,92.72 //
brahmaRA cApi saMgfhya vizRunA sTApitaH punaH /
brahmaRApi tato vizRuH proktaH saMvignacetasA // LiP_1,92.73 //
mayAnItamidaM liNgaM kasmAt sTApitavAn asi /
tamuvAca punar vizRur brahmARaM kupitAnanam // LiP_1,92.74 //
rudre deve mamAtyantaM parA BaktirmahattarA /
mayEva sTApitaM liNgaM tava nAmnA Bavizyati // LiP_1,92.75 //
hiraRyagarBa ityevaM tato 'trAhaM samAsTitaH /
dfzwvEnamapi deveSaM mama lokaM vrajennaraH // LiP_1,92.76 //
tataH punarapi brahmA mama liNgamidaM SuBam /
sTApayAmAsa viDivad BaktyA paramayA yutaH // LiP_1,92.77 //
svarlIneSvara ityevam atrAhaM svayamAgataH /
prARAn iha narastyaktvA na punarjAyate kvacit // LiP_1,92.78 //
ananyA sA gatistasya yoginAM cEva yA smftA /
<VyAGreSvara>
asminnapi mayA deSe dEtyo dEvatakaRwakaH // LiP_1,92.79 //
vyAGrarUpaM samAsTAya nihato darpito balI /
vyAGreSvara iti KyAto nityamatrAhamAsTitaH // LiP_1,92.80 //
na punardurgatiM yAti dfzwvEnaM vyAGramISvaram /
utpalo vidalaScEva yO dEtyO brahmaRA purA // LiP_1,92.81 //
strIvaDyO darpitO dfzwvA tvayEva nihatO raRe /
sAvajYaM kandukenAtra tasyedaM dehamAsTitam // LiP_1,92.82 //
AdAvatrAhamAgamya prasTito gaRapEH saha /
jyezWasTAnamidaM tasmAd etanme puRyadarSanam // LiP_1,92.83 //
devEH samantAd etAni liNgAni sTApitAnyataH /
dfzwvApi niyato martyo dehaBede gaRo Bavet // LiP_1,92.84 //
pitrA te SElarAjena purA himavatA svayam /
mama priyahitaM sTAnaM jYAtvA liNgaM pratizWitam // LiP_1,92.85 //
SEleSvaramiti KyAtaM dfSyatAmiha cAdarAt /
dfzwvEtanmanujo devi na durgatimato vrajet // LiP_1,92.86 //
nadyezA varuRA devi puRyA pApapramocanI /
kzetrametad alaMkftya jAhnavyA saha saMgatA // LiP_1,92.87 //
sTApitaM brahmaRA cApi saMgame liNgamuttamam /
saMgameSvaram ityevaM KyAtaM jagati dfSyatAm // LiP_1,92.88 //
saMgame devanadyA hi yaH snAtvA manujaH SuciH /
arcayet saMgameSvaraM tasya janmaBayaM kutaH // LiP_1,92.89 //
idaM manye mahAkzetraM nivAso yoginAM param /
kzetramaDye ca yatrAhaM svayaM BUtvAgramAsTitaH // LiP_1,92.90 //
maDyameSvaramityevaM KyAtaH sarvasurAsurEH /
sidDAnAM sTAnametadDi madIyavrataDAriRAm // LiP_1,92.91 //
yoginAM mokzalipsUnAM jYAnayogaratAtmanAm /
dfzwvEnaM maDyameSAnaM janma prati na Socati // LiP_1,92.92 //
sTApitaM liNgametattu SukreRa BfgusUnunA /
nAmnA SukreSvaraM nAma sarvasidDAmarArcitam // LiP_1,92.93 //
dfzwvEnaM niyataH sadyo mucyate sarvakilbizEH /
mftaS ca na punarjantuH saMsArI tu BavennaraH // LiP_1,92.94 //
purA jambUkarUpeRa asuro devakaRwakaH /
brahmaRo hi varaM labDvA gomAyurbanDaSaNkitaH // LiP_1,92.95 //
nihato himavatputri jambUkeSastato hyaham /
adyApi jagati KyAtaM surAsuranamaskftam // LiP_1,92.96 //
dfzwvEnamapi deveSaM sarvAnkAmAnavApnuyAt /
grahEH SukrapurogES ca etAni sTApitAni ha // LiP_1,92.97 //
paSya puRyAni liNgAni sarvakAmapradAni tu /
evametAni puRyAni mannivAsAni pArvati // LiP_1,92.98 //
kaTitAni mama kzetre guhyaM cAnyadidaM SfRu /
catuHkroSaM caturdikzu kzetrametatprakIrtitam // LiP_1,92.99 //
yojanaM vidDi cArvaNgi mftyukAle 'mftapradam /
mahAlayagirisTaM mAM kedAre ca vyavasTitam // LiP_1,92.100 //
gaRatvaM laBate dfzwvA hy asminmokzo hyavApyate /
gARapatyaM laBedyasmAd yataH sA muktiruttamA // LiP_1,92.101 //
tato mahAlayAt tasmAt kedArAnmaDyamAdapi /
smftaM puRyatamaM kzetram avimuktaM varAnane // LiP_1,92.102 //
kedAraM maDyamaM kzetraM sTAnaM cEva mahAlayam /
mama puRyAni BUrloke teByaH SrezWatamaM tvidam // LiP_1,92.103 //
yataH sfzwAstvime lokAs tataH kzetramidaM SuBam /
kadAcinna mayA muktam avimuktaM tato 'Bavat // LiP_1,92.104 //
avimukteSvaraM liNgaM mama dfzwveha mAnavaH /
sadyaH pApavinirmuktaH paSupASErvimucyate // LiP_1,92.105 //
SEleSaM saMgameSaM ca svarlInaM maDyameSvaram /
hiraRyagarBam ISAnaM goprekzaM vfzaBaDvajam // LiP_1,92.106 //
upaSAntaM SivaM cEva jyezWasTAnanivAsinam /
SukreSvaraM ca viKyAtaM vyAGreSaM jambukeSvaram // LiP_1,92.107 //
dfzwvA na jAyate martyaH saMsAre duHKasAgare /

sUta uvAca
evam uktvA mahAdevo diSaH sarvA vyalokayat // LiP_1,92.108 //
vilokya saMsTite paScAd devadeve maheSvare /
akasmAdaBavatsarvaH sa deSojjvalito yaTA // LiP_1,92.109 //
tataH pASupatAH sidDA BasmAByaNgasitapraBAH /
mAheSvarA mahAtmAnas taTA vE niyatavratAH // LiP_1,92.110 //
bahavaH SataSo 'Byetya namaScakrurmaheSvaram /
punarnirIkzya yogeSaM DyAnayogaM ca kftsnaSaH // LiP_1,92.111 //
tasTurAtmAnamAsTAya lIyamAnA iveSvare /
sTitAnAM sa tadA tezAM devadeva umApatiH // LiP_1,92.112 //
sa biBratparamAM mUrtiM baBUva puruzaH praBuH /
kftsnaM jagadihEkasTaM kartum anta iva sTitaH // LiP_1,92.113 //
tasya tAM paramAM mUrtim AsTitasya jagatpraBoH /
na SaSAka punardrazwuM hfzwaromA girIndrajA // LiP_1,92.114 //
tatastvadfzwamAkAraM budDvA sA prakftisTitam /
prakftermUrtimAsTAya yogena parameSvarI // LiP_1,92.115 //
taM SaSAka punardrazwuM harasya ca mahAtmanaH /
tataste layamADAya yoginaH puruzasya tu // LiP_1,92.116 //
viviSurhfdayaM sarve dagDasaMsArabIjinaH /
paYcAkzarasya vE bIjaM saMsmarantaH suSoBanam // LiP_1,92.117 //
sarvapApaharaM divyaM purA cEva prakASitam /
nIlalohitamUrtisTaM punaScakre vapuH SuBam // LiP_1,92.118 //
taM dfzwvA SElajA prAha hfzwasarvatanUruhA /
stuvatI caraRO natvA ka ime Bagavanniti // LiP_1,92.119 //
tAmuvAca suraSrezWas tadA devIM girIndrajAm /

SrIBagavAnuvAca
madIyaM vratamASritya BaktimadBir dvijottamEH // LiP_1,92.120 //
yEryEryogA ihAByastAs tezAm ekena janmanA /
kzetrasyAsya praBAvena BaktyA ca mama BAmini // LiP_1,92.121 //
anugraho mayA hyevaM kriyate mUrtitaH svayam /
tasmAd etan mahat kzetraM brahmAdyEH sevitaM taTA // LiP_1,92.122 //
SrutimadBiS ca viprendrEH saMsidDES ca tapasviBiH /
pratimAsaM taTAzwamyAM pratimAsaM caturdaSIm // LiP_1,92.123 //
uBayoH pakzayordevi vArARasyAmupAsyate /
SaSiBAnUparAge ca kArtikyAM ca viSezataH // LiP_1,92.124 //
sarvaparvasu puRyezu vizuvezvayanezu ca /
pfTivyAM sarvatIrTAni vArARasyAM tu jAhnavIm // LiP_1,92.125 //
uttarapravahAM puRyAM mama mOliviniHsftAm /
pituste girirAjasya SuBAM himavataH sutAm // LiP_1,92.126 //
puRyasTAnasTitAM puRyAM puRyadikpravahAM sadA /
Bajante sarvato 'Byetya ye tAYCfRu varAnane // LiP_1,92.127 //
saMnihatya kurukzetraM sArDaM tIrTaSatEs taTA /
puzkaraM nimizaM cEva prayAgaM ca pfTUdakam // LiP_1,92.128 //
drumakzetraM kurukzetraM nEmizaM tIrTasaMyutam /
kzetrARi sarvato devi devatA fzayas taTA // LiP_1,92.129 //
saMDyA ca ftavaScEva sarvA nadyaH sarAMsi ca /
samudrAH sapta cEvAtra devatIrTAni kftsnaSaH // LiP_1,92.130 //
BAgIraTIM samezyanti sarvaparvasu suvrate /
avimukteSvaraM dfzwvA dfzwvA cEva trivizwapam // LiP_1,92.131 //
kAlaBEravamAsAdya DUtapApAni sarvaSaH /
Bavanti hi sureSAni sarvaparvasu parvasu // LiP_1,92.132 //
pfTivyAM yAni puRyAni mahAntyAyatanAni ca /
praviSanti sadAByetya puRyaM parvasu parvasu /
avimuktaM kzetravaraM mahApApanibarhaRam // LiP_1,92.133 //
kedAre cEva yalliNgaM yacca liNgaM mahAlaye // LiP_1,92.134 //
maDyameSvarasaMjYaM ca taTA pASupateSvaram /
SaNkukarReSvaraM cEva gokarRO ca taTA hyuBO // LiP_1,92.135 //
drumacaRqeSvaraM nAma BadreSvaram anuttamam /
sTAneSvaraM taTEkAgraM kAleSvaram ajeSvaram // LiP_1,92.136 //
BEraveSvaram ISAnaM taTOMkArakasaMjYitam /
amareSaM mahAkAlaM jyotizaM BasmagAtrakam // LiP_1,92.137 //
yAni cAnyAni puRyAni sTAnAni mama BUtale /
azwazazwisamAKyAni rUQAnyanyAni kftsnaSaH // LiP_1,92.138 //
tAni sarvARyaSezARi vArARasyAM viSanti mAm /
sarvaparvasu puRyezu guhyaM cEtadudAhftam // LiP_1,92.139 //
teneha laBate jantur mfto divyAmftaM padam /
snAtasya cEva gaNgAyAM dfzwena ca mayA SuBe // LiP_1,92.140 //
sarvayajYaPalEstulyam izwEH SatasahasraSaH /
sadya eva samApnoti kiM tataH paramAdButam // LiP_1,92.141 //
sarvAyatanamuKyAni divi BUmO girizv api /
parAtparataraM devI buDyasveti mayoditam // LiP_1,92.142 //
aviSabdena pApastu vedoktaH kaTyate dvijEH /
tena muktaM mayA juzwam avimuktam ata ucyate // LiP_1,92.143 //
ityuktvA BagavAn rudraH sarvalokamaheSvaraH /
sudfzwaM kuru deveSi avimuktaM gfhaM mama // LiP_1,92.144 //
<SrISEla>
ityuktvA BagavAn devas tayA sArDam umApatiH /
darSayAmAsa BagavAn SrIparvatamanuttamam // LiP_1,92.145 //
avimukteSvare nityam avasacca sadA tayA /
sarvagatvAcca sarvatvAt sarvAtmA sadasanmayaH // LiP_1,92.146 //
SrIparvatamanuprApya devyA deveSvaro haraH /
kzetrARi darSayAmAsa sarvaBUtapatirBavaH // LiP_1,92.147 //
kuRqIpraBaM ca paramaM divyaM vESravaReSvaram /
ASAliNgaM ca deveSaM divyaM yacca bileSvaram // LiP_1,92.148 //
rAmeSvaraM ca paramaM vizRunA yatpratizWitam /
dakziRadvArapArSve tu kuRqaleSvaramISvaram // LiP_1,92.149 //
pUrvadvArasamIpasTaM tripurAntakamuttamam /
vivfdDaM giriRA sArDaM devadevanamaskftam // LiP_1,92.150 //
maDyameSvaramityuktaM trizu lokezu viSrutam /
amareSvaraM ca varadaM devEH pUrvaM pratizWitam // LiP_1,92.151 //
gocarmeSvaram ISAnaM taTendreSvaram adButam /
karmeSvaraM ca vipulaM kAryArTaM brahmaRA kftam // LiP_1,92.152 //
SrImatsidDavawaM cEva sadAvAso mamAvyaye /
ajena nirmitaM divyaM sAkzAdajabilaM SuBam // LiP_1,92.153 //
tatrEva pAduke divye madIye ca bileSvare /
tatra SfNgAwakAkAraM SfNgAwAcalamaDyame // LiP_1,92.154 //
SfNgAwakeSvaraM nAma SrIdevyA tu pratizWitam /
mallikArjunakaM cEva mama vAsamidaM SuBam // LiP_1,92.155 //
rajeSvaraM ca paryAye rajasA supratizWitam /
gajeSvaraM ca vESAKaM kapoteSvaramavyayam // LiP_1,92.156 //
kowISvaraM mahAtIrTaM rudrakowigaREH purA /
sevitaM devi paSyAdya sarvasmAdaDikaM SuBam // LiP_1,92.157 //
dvidevakulasaMjYaM ca brahmaRA dakziRe SuBam /
uttare sTApitaM cEva vizRunA cEva SElajam // LiP_1,92.158 //
mahApramARaliNgaM ca mayA pUrvaM pratizWitam /
paScime parvate paSya brahmeSvaramaleSvaram // LiP_1,92.159 //
alaMkftaM tvayA brahman purastAn muniBiH saha /
ityuktvA tadgfhe tizWad alaMgfhamiti smftam // LiP_1,92.160 //
tatrApi tIrTaM tIrTajYe vyomaliNgaM ca paSya me /
kadambeSvaram etadDi skandenEva pratizWitam // LiP_1,92.161 //
gomaRqaleSvaraM cEva nandAdyEH supratizWitam /
devEH sarvEstu SakrAdyEH sTApitAni varAnane // LiP_1,92.162 //
SrImaddevahradaprAnte sTAnAnImAni paSya me /
taTA hArapure devi tava hAre nipAtite // LiP_1,92.163 //
tvayA hitAya jagatAM hArakuRqamidaM kftam /
Sivarudrapure cEva tatkAyopari suvrate // LiP_1,92.164 //
tatra pitrA suSElena sTApitaM tvacaleSvaram /
alaMkftaM mayA brahma purastAn muniBiH saha // LiP_1,92.165 //
caRqikeSvarakaM devi caRqikeSA tavAtmajA /
caRqikAnirmitaM sTAnam aMbikAtIrTam uttamam // LiP_1,92.166 //
rucikeSvarakaM cEva DArEzA kapilA SuBA /
etezu devi sTAnezu tIrTezu viviDezu ca // LiP_1,92.167 //
pUjayenmAM sadA BaktyA mayA sArDaM hi modate /
SrISEle saMtyajed dehaM brAhmaRo dagDakilbizaH // LiP_1,92.168 //
mucyate nAtra saMdeho hy avimukte yaTA SuBam /
mahAsnAnaM ca yaH kuryAd Gftena viDinEva tu // LiP_1,92.169 //
sa yAti mama sAyujyaM sTAnezvetezu suvrate /
snAnaM palaSataM jYeyam aByaNgaM paYcaviMSati // LiP_1,92.170 //
palAnAM dve sahasre tu mahAsnAnaM prakIrtitam /
snApya liNgaM madIyaM tu gavyenEva Gftena ca // LiP_1,92.171 //
viSoDya sarvadravyEstu vAriBir aBiziYcati /
saMmArjya SatayajYAnAM snAnena prayutaM taTA // LiP_1,92.172 //
pUjayA SatasAhasram anantaM gItavAdinAm /
mahAsnAne prasaktaM tu snAnamazwaguRaM smftam // LiP_1,92.173 //
jalena kevalenEva ganDatoyena BaktitaH /
anulepanaM tu tat sarvaM paYcaviMSatpalena vE // LiP_1,92.174 //
SamIpuzpaM ca viDinA bilvapatraM ca paNkajam /
anyAnyapi ca puzpARi bilvapatraM na saMtyajet // LiP_1,92.175 //
caturdroREr mahAdevam azwadroREraTApi vA /
daSadroREs tu nEvedyam azwadroREraTApi vA // LiP_1,92.176 //
SatadroRasamaM puRyam AQake 'pi viDIyate /
vittahInasya viprasya nAtra kAryA vicAraRA // LiP_1,92.177 //
BerImfdaNgamuraja- timirApawahAdiBiH /
vAditrErviviDEScAnyEr ninAdErviviDErapi // LiP_1,92.178 //
jAgaraM kArayedyastu prArTayecca yaTAkramam /
sa BftyaputradArES ca taTA saMbanDibAnDavEH // LiP_1,92.179 //
sArDaM pradakziRaM kftvA prArTayelliNgam uttamam /
dravyahInaM kriyAhInaM SradDAhInaM sureSvara // LiP_1,92.180 //
kftaM vA na kftaM vApi kzantumarhasi SaNkara /
ityuktvA vE japedrudraM tvaritaM SAntimeva ca // LiP_1,92.181 //
japitvEvaM mahAbIjaM taTA paYcAkzarasya vE /
sa evaM sarvatIrTezu sarvayajYezu yatPalam // LiP_1,92.182 //
tatPalaM samavApnoti vArARasyAM yaTA mftaH /
taTEva mama sAyujyaM laBate nAtra saMSayaH // LiP_1,92.183 //
matpriyArTamidaM kAryaM madBaktErviDipUrvakam /
ye na kurvanti te BaktA na Bavanti na saMSayaH // LiP_1,92.184 //

sUta uvAca
niSamya vacanaM devI gatvA vArARasIM purIm /
avimukteSvaraM liNgaM payasA ca Gftena ca // LiP_1,92.185 //
arcayAmAsa deveSaM rudraM BuvananAyakam /
avimukte ca tapasA mandarasya mahAtmanaH // LiP_1,92.186 //
kalpayAmAsa vE kzetraM mandare cArukandare /
tatrAnDakaM mahAdEtyaM hiraRyAkzasutaM praBuH // LiP_1,92.187 //
anugfhya gaRatvaM ca prApayAmAsa lIlayA /
etadvaH kaTitaM sarvaM kaTAsarvasvamAdarAt // LiP_1,92.188 //
yaH paWecCfRuyAdvApi kzetramAhAtmyamuttamam /
sarvakzetrezu yatpuRyaM tatsarvaM sahasA laBet // LiP_1,92.189 //
SrAvayedvA dvijAnsarvAn kftaSOcAn jitendriyAn /
sa eva sarvayajYasya PalaM prApnoti mAnavaH // LiP_1,92.190 //

iti SrIliNgamahApurARe pUrvaBAge vArARasISrISElamAhAtmyakaTanaM nAma dvinavatitamo 'DyAyaH



_______________________________________________________________

LiP, 1, 93

fzaya UcuH
anDako nAma dEtyendro mandare cArukandare /
damitastu kaTaM leBe gARapatyaM maheSvarAt // LiP_1,93.1 //
vaktumarhasi cAsmAkaM yaTAvfttaM yaTASrutam /

sUta uvAca
anDakAnugrahaM cEva mandare SozaRaM taTA // LiP_1,93.2 //
varalABamaSezaM ca pravadAmi samAsataH /
hiraRyAkzasya tanayo hiraRyanayanopamaH // LiP_1,93.3 //
purAnDaka iti KyAtas tapasA labDavikramaH /
prasAdAdbrahmaRaH sAkzAd avaDyatvamavApya ca // LiP_1,93.4 //
trElokyamaKilaM BuktvA jitvA cendrapuraM purA /
lIlayA cAprayatnena trAsayAmAsa vAsavam // LiP_1,93.5 //
bADitAstAqitA badDAH pAtitAstena te surAH /
viviSurmandaraM BItA nArAyaRapurogamAH // LiP_1,93.6 //
evaM saMpIqya vE devAn anDako 'pi mahAsuraH /
yadfcCayA giriM prApto mandaraM cArukandaram // LiP_1,93.7 //
tataste samastAH surendrAH sasADyAH sureSaM maheSaM puretyAhurevam /
drutaM cAlpavIryapraBinnANgaBinnA vayaM dEtyarAjasya SastrErnikfttAH // LiP_1,93.8 //
itIdamaKilaM SrutvA dEtyAgamam anOpamam /
gaReSvarES ca BagavAn anDakABimuKaM yayO // LiP_1,93.9 //
tatrendrapadmodBavavizRumuKyAH sureSvarA vipravarAS ca sarve /*
jayeti vAcA Bagavantam UcuH kirIwabadDAYjalayaH samantAt // LiP_1,93.10 //*
aTASezAsurAMstasya kowikowiSatEs tataH /
BasmIkftya mahAdevo nirbiBedAnDakaM tadA // LiP_1,93.11 //
SUlena SUlinA protaM dagDakalmazakaYcukam /
dfzwvAnDakaM nanAdeSaM praRamya sa pitAmahaH // LiP_1,93.12 //
tannAdaSravaRAnnedur devA devaM praRamya tam /
nanfturmunayaH sarve mumudurgaRapuNgavAH // LiP_1,93.13 //
sasfjuH puzpavarzARi devAH SaMBostadopari /
trElokyamaKilaM harzAn nananda ca nanAda ca // LiP_1,93.14 //
dagDo 'gninA ca SUlena protaH preta ivAnDakaH /
sAttvikaM BAvamAsTAya cintayAmAsa cetasA // LiP_1,93.15 //
janmAntare 'pi devena dagDo yasmAcCivena vE /
ArADito mayA SaMBuH purA sAkzAnmaheSvaraH // LiP_1,93.16 //
tasmAdetanmayA labDam anyaTA nopapadyate /
yaH smarenmanasA rudraM prARAnte sakfdeva vA // LiP_1,93.17 //
sa yAti SivasAyujyaM kiM punarbahuSaH smaran /
brahmA ca BagavAnvizRuH sarve devAH savAsavAH // LiP_1,93.18 //
SaraRaM prApya tizWanti tameva SaraRaM vrajet /
evaM saMcintya tuzwAtmA so 'nDakaS cAnDakArdanam // LiP_1,93.19 //
sagaRaM SivamISAnam astuvatpuRyagOravAt /
prArTitastena BagavAn paramArtiharo haraH // LiP_1,93.20 //
hiraRyanetratanayaM SUlAgrasTaM sureSvaraH /
provAca dAnavaM prekzya GfRayA nIlalohitaH // LiP_1,93.21 //
tuzwo 'smi vatsa BadraM te kAmaM kiM karavARi te /
varAnvaraya dEtyendra varado 'haM tavAnDaka // LiP_1,93.22 //
SrutvA vAkyaM tadA SaMBor hiraRyanayanAtmajaH /
harzagadgadayA vAcA provAcedaM maheSvaram // LiP_1,93.23 //
BagavandevadeveSa BaktArtihara SaNkara /
tvayi BaktiH prasIdeSa yadi deyo varaS ca me // LiP_1,93.24 //
SrutvA Bavo 'pi vacanam anDakasya mahAtmanaH /
pradadO durlaBAM SradDAM dEtyendrAya mahAdyutiH // LiP_1,93.25 //
gARapatyaM ca dEtyAya pradadO cAvaropya tam /
praRemustaM surendrAdyA gARapatye pratizWitam // LiP_1,93.26 //

iti SrIliNgamahApurARe pUrvaBAge anDakagARapatyAtmako nAma trinavatitamo 'DyAyaH



_______________________________________________________________


LiP, 1, 94

fzaya UcuH
kaTamasya pitA dEtyo hiraRyAkzaH sudAruRaH /
vizRunA sUdito vizRur vArAhatvaM kaTaM gataH // LiP_1,94.1 //
tasya SfNgaM maheSasya BUzaRatvaM kaTaM gatam /
etatsarvaM viSezeRa sUta vaktumihArhasi // LiP_1,94.2 //

sUta uvAca
hiraRyakaSiporBrAtA hiraRyAkza iti smftaH /
purAnDakAsureSasya pitA kAlAntakopamaH // LiP_1,94.3 //
devAYjitvATa dEtyendro badDvA ca DaraRImimAm /
nItvA rasAtalaM cakre vandIm indIvarapraBAm // LiP_1,94.4 //
tataH sabrahmakA devAH parimlAnamuKaSriyaH /
bADitAstAqitA badDvA hiraRyAkzeRa tena vE // LiP_1,94.5 //
balinA dEtyamuKyena krUreRa sudurAtmanA /
praRamya SirasA vizRuM dEtyakowivimardanam // LiP_1,94.6 //
sarve vijYApayAmAsur DaraRIbanDanaM hareH /
SrutvEtadBagavAn vizRur DaraRIbanDanaM hariH // LiP_1,94.7 //
BUtvA yajYavarAho 'sO yaTA liNgodBave taTA /
dEtyES ca sArDaM dEtyendraM hiraRyAkzaM mahAbalam // LiP_1,94.8 //
daMzwrAgrakowyA hatvEnaM reje dEtyAntakftpraBuH /
kalpAdizu yaTApUrvaM praviSya ca rasAtalam // LiP_1,94.9 //
AnIya vasuDAM devIm aNkasTAmakarodbahiH /
tatas tuzwAva deveSaM devadevaH pitAmahaH // LiP_1,94.10 //
SakrAdyEH sahito BUtvA harzagadgadayA girA /
SASvatAya varAhAya daMzwriRe daRqine namaH // LiP_1,94.11 //
nArAyaRAya sarvAya brahmaRe paramAtmane /
kartre Dartre DarAyAstu hartre devAriRAM svayam /
kartre netre surendrARAM SAstre ca sakalasya ca // LiP_1,94.12 //
tvamazwamUrtistvamanantamUrtis tvamAdidevastvamanantaveditaH /
tvayA kftaM sarvamidaM prasIda sureSa lokeSa varAha vizRo // LiP_1,94.13 //
taTEkadaMzwrAgramuKAgrakowi- BAgEkaBAgArDatamena vizRo /
hatAH kzaRAt kAmada dEtyamuKyAH svadaMzwrakowyA saha putraBftyEH // LiP_1,94.14 //
tvayodDftA deva DarA DareSa DarADarAkAra DftAgradaMzwre /
DarADarEH sarvajanEH samudrEH surAsurEH sevitacandravaktra // LiP_1,94.15 //
tvayEva deveSa viBo kftaS ca jayaH surARAmasureSvarARAm /
aho pradattastu varaH prasIda vAgdevatA vArijasaMBavAya // LiP_1,94.16 //
tava romRi sakalAmareSvarAnayanadvaye SaSiravI padadvaye /*
nihitA rasAtalagatA vasuMDarA tava pfzWataH sakalatArakAdayaH // LiP_1,94.17 //*
jagatAM hitAya BavatA vasuMDarA Bagavan rasAtalapuwaM gatA tadA /
abalodDftA ca BagavaMstavEva sakalaM tvayEva hi DftaM jagadguro // LiP_1,94.18 //
iti vAkpatirbahuviDEstavArcanEH praRipatya vizRumamarEH prajApatiH /
viviDAnvarAn harimuKAttu labDavAn harinABivArijadehaBft svayam // LiP_1,94.19 //
aTa tAmudDftAM tena DarAM devA munISvarAH /
mUrDnyAropya namaScakruS cakriRaH saMniDO tadA // LiP_1,94.20 //
anenEva varAheRa codDftAsi varaprade /
kfzRenAklizwakAryeRa Satahastena vizRunA // LiP_1,94.21 //
DaraRi tvaM mahABoge BUmistvaM Denuravyaye /
lokAnAM DAriRI tvaM hi mfttike hara pAtakam // LiP_1,94.22 //
manasA karmaRA vAcA varade vArijekzaRe /
tvayA hatena pApena jIvAmastvatprasAdataH // LiP_1,94.23 //
ityuktA sA tadA devI DarA devEr aTAbravIt /
varAhadaMzwrABinnAyAM DarAyAM mfttikAM dvijAH // LiP_1,94.24 //
mantreRAnena yo biBrat mUrDni pApAtpramucyate /
AyuzmAn balavAn DanyaH putrapOtrasamanvitaH // LiP_1,94.25 //
kramAdBuvi divaM prApya karmAnte modate surEH /
aTa deve gate tyaktvA varAhe kzIrasAgaram // LiP_1,94.26 //
vArAharUpamanaGaM cacAla ca DarA punaH /
tasya daMzwrABarAkrAntA devadevasya DImataH // LiP_1,94.27 //
yadfcCayA BavaH paSyan jagAma jagadISvaraH /
daMzwrAM jagrAha dfzwvA tAM BUzaRArTamaTAtmanaH // LiP_1,94.28 //
daDAra ca mahAdevaH kUrcAnte vE mahorasi /
devAS ca tuzwuvuH sendrA devadevasya vEBavam // LiP_1,94.29 //
DarA pratizWitA hyevaM devadevena lIlayA /
BUtAnAM saMplave cApi vizRoScEva kalevaram // LiP_1,94.30 //
brahmaRaS ca taTAnyezAM devAnAmapi lIlayA /
viBuraNgaviBAgena BUzito na yadi praBuH // LiP_1,94.31 //
kaTaM vimuktirviprARAM tasmAddaMzwrI maheSvaraH // LiP_1,94.32 //

iti SrIliNgamahApurARe pUrvaBAge varAhaprAdurBAvo nAma caturnavatitamo 'DyAyaH



_______________________________________________________________


LiP, 1, 95

fzaya UcuH
nfsiMhena hataH pUrvaM hiraRyAkzAgrajaH Srutam /
kaTaM nizUditastena hiraRyakaSipurvada // LiP_1,95.1 //

sUta uvAca
<VizRu transforms into NfsiMha and kills HiraRyakaSipu>
hiraRyakaSipoH putraH prahrAda iti viSrutaH /
DarmajYaH satyasampannas tapasvI cABavatsuDIH // LiP_1,95.2 //
janmapraBfti deveSaM pUjayAmAsa cAvyayam /
sarvajYaM sarvagaM vizRuM sarvadevaBavodBavam // LiP_1,95.3 //
tamAdipuruzaM BaktyA parabrahmasvarUpiRam /
brahmaRo 'DipatiM sfzwi- sTitisaMhArakAraRam // LiP_1,95.4 //
so 'pi vizRostaTABUtaM dfzwvA putraM samAhitam /
namo nArAyaRAyeti govindeti muhurmuhuH // LiP_1,95.5 //
stuvantaM prAha devAriH pradahanniva pApaDIH /
na mAM jAnAsi durbudDe sarvadEtyAmareSvaram // LiP_1,95.6 //
prahrAda vIra duzputra dvijadevArtikAraRam /
ko vizRuH padmajo vApi SakraS ca varuRo 'TavA // LiP_1,95.7 //
vAyuH somastaTeSAnaH pAvako mama yaH samaH /
mAmevArcaya BaktyA ca svalpaM nArAyaRaM sadA // LiP_1,95.8 //
prahrAda jIvite vAYCA tavEzA SfRu cAsti cet /
SrutvApi tasya vacanaM hiraRyakaSipoH suDIH // LiP_1,95.9 //
prahrAdaH pUjayAmAsa namo nArAyaReti ca /
namo nArAyaRAyeti sarvadEtyakumArakAn // LiP_1,95.10 //
aDyApayAmAsa ca tAM brahmavidyAM suSoBanAm /
durlaNGyAM cAtmano dfzwvA SakrAdiBir api svayam // LiP_1,95.11 //
putreRa laNGitAmAjYAM hiraRyaH prAha dAnavAn /
etaM nAnAviDErvaDyaM duzputraM hantumarhaTa // LiP_1,95.12 //
evamuktAstadA tena dEtyena sudurAtmanA /
nijaGnurdevadevasya BftyaM prahrAdamavyayam // LiP_1,95.13 //
tatra tatpratikftaM tadA surEr dEtyarAjatanayaM dvijottamAH /
kzIravAriniDiSAyinaH praBor nizPalaM tvaTa baBUva tejasA // LiP_1,95.14 //
tadATa garvaBinnasya hiraRyakaSipoH praBuH /
tatrEvAviraBUdDantuM nfsiMhAkftimAsTitaH // LiP_1,95.15 //
jaGAna ca sutaM prekzya pitaraM dAnavADamam /
biBeda tatkzaRAdeva karajEr niSitEH SatEH // LiP_1,95.16 //
tato nihatya taM dEtyaM sabAnDavamaGApahaH /
pIqayAmAsa dEtyendraM yugAntAgnirivAparaH // LiP_1,95.17 //
nAdEstasya nfsiMhasya GorErvitrAsitaM jagat /
A brahmaBuvanAd viprAH pracacAla ca suvratAH // LiP_1,95.18 //
dfzwvA surAsuramahoragasidDasADyAs tasmin kzaRe hariviriYcimuKA nfsiMham /
DEryaM balaM ca samavApya yayurvisfjya A diNmuKAntam asurakzaRatatparAS ca // LiP_1,95.19 //
tatastErgatEH sEza devo nfsiMhaH sahasrAkftiH sarvapAt sarvabAhuH /
sahasrekzaRaH somasUryAgninetras tadA saMsTitaH sarvamAvftya mAyI // LiP_1,95.20 //
taM tuzwuvuH suraSrezWA lokA lokAcale sTitAH /
sabrahmakAH sasADyAS ca sayamAH samarudgaRAH // LiP_1,95.21 //
parAtparataraM brahma tattvAt tattvatamaM BavAn /
jyotizAM tu paraM jyotiH paramAtmA jaganmayaH // LiP_1,95.22 //
sTUlaM sUkzmaM susUkzmaM ca SabdabrahmamayaH SuBaH /
vAgatIto nirAlaMbo nirdvandvo nirupaplavaH // LiP_1,95.23 //
yajYaBugyajYamUrtistvaM yajYinAM PaladaH praBuH /
BavAnmatsyAkftiH kOrmam AsTAya jagati sTitaH // LiP_1,95.24 //
vArAhIM cEva tAM sEMhIm AsTAyehavyavasTitaH /
devAnAM devarakzArTaM nihatya ditijeSvaram // LiP_1,95.25 //
dvijaSApacCalenEvam avatIrRo 'si lIlayA /
na dfzwaM yattvadanyaM hi BavAn sarvaM carAcaram // LiP_1,95.26 //
BavAnvizRurBavAn rudro BavAneva pitAmahaH /
BavAnAdirBavAnanto BavAneva vayaM viBo // LiP_1,95.27 //
BavAneva jagatsarvaM pralApena kimISvara /
mAyayA bahuDA saMsTam advitIyamayaM praBo // LiP_1,95.28 //
stozyAmastvAM kaTaM BAsi devadeva mfgADipa /
stuto 'pi viviDEH stutyEr BAvErnAnAviDEH praBuH // LiP_1,95.29 //
na jagAma dvijAH SAntiM mAnayanyonimAtmanaH /
yo nfsiMhastavaM BaktyA paWedvArTaM vicArayet // LiP_1,95.30 //
SrAvayedvA dvijAnsarvAn vizRuloke mahIyate /
<devas take refuge to Śiva>
tadantare SivaM devAH sendrAH sabrahmakAH praBum // LiP_1,95.31 //
samprApya tuzwuvuH sarvaM vijYApya mfgarUpiRaH /
tato brahmAdayastUrRaM saMstUya parameSvaram // LiP_1,95.32 //
AtmatrARAya SaraRaM jagmuH paramakAraRam /
mandarasTaM mahAdevaM krIqamAnaM sahomayA // LiP_1,95.33 //
sevitaM gaRaganDarvEH sidDErapsarasAM gaREH /
devatABiH saha brahmA BItaBItaH sagadgadam /
praRamya daRqavadBUmO tuzwAva parameSvaram // LiP_1,95.34 //

brahmovAca
namaste kAlakAlAya namaste rudra manyave /
namaH SivAya rudrAya SaNkarAya SivAya te // LiP_1,95.35 //
ugro 'si sarvaBUtAnAM niyantAsi Sivo 'si naH /
namaH SivAya SarvAya SaNkarAyArttihAriRe // LiP_1,95.36 //
mayaskarAya viSvAya vizRave brahmaRe namaH /
antakAya namastuByam umAyAH pataye namaH // LiP_1,95.37 //
hiraRyabAhave sAkzAd DiraRyapataye namaH /
SarvAya sarvarUpAya puruzAya namonamaH // LiP_1,95.38 //
sadasadvyaktihInAya mahataH kAraRAya te /
nityAya viSvarUpAya jAyamAnAya te namaH // LiP_1,95.39 //
jAtAya bahuDA loke praBUtAya namonamaH /
rudrAya nIlarudrAya kadrudrAya pracetase // LiP_1,95.40 //
kAlAya kAlarUpAya namaH kAlANgahAriRe /
mIQuzwamAya devAya SitikaRWAya te namaH // LiP_1,95.41 //
mahIyase namastuByaM hantre devAriRAM sadA /
tArAya ca sutArAya tAraRAya namonamaH // LiP_1,95.42 //
harikeSAya devAya SaMBave paramAtmane /
devAnAM SaMBave tuByaM BUtAnAM SaMBave namaH // LiP_1,95.43 //
SamBave hEmavatyAS ca manyave rudrarUpiRe /
kapardine namastuByaM kAlakaRWAya te namaH // LiP_1,95.44 //
hiraRyAya maheSAya SrIkaRWAya namonamaH /
BasmadigDaSarIrAya daRqamuRqISvarAya ca // LiP_1,95.45 //
namo hrasvAya dIrGAya vAmanAya namonamaH /
nama ugratriSUlAya ugrAya ca namo namaH // LiP_1,95.46 //
BImAya BImarUpAya BImakarmaratAya te /
agrevaDAya vE BUtvA namo dUrevaDAya ca // LiP_1,95.47 //
Danvine SUline tuByaM gadine haline namaH /
cakriRe varmiRe nityaM dEtyAnAM karmaBedine // LiP_1,95.48 //
sadyAya sadyarUpAya sadyojAtAya te namaH /
vAmAya vAmarUpAya vAmanetrAya te namaH // LiP_1,95.49 //
aGorarUpAya vikawAya vikawaSarIrAya te namaH /*
puruzarUpAya puruzEkatatpuruzAya vE namaH // LiP_1,95.50 //*
puruzArTapradAnAya pataye paramezWine /
ISAnAya namastuByam ISvarAya namonamaH // LiP_1,95.51 //
brahmaRe brahmarUpAya namaH sAkzAcCivAya te /
sarvavizRurnfsiMhasya rUpamAsTAya viSvakft // LiP_1,95.52 //
hiraRyakaSipuM hatvA karajErniSitEH svayam /
dEtyendrErbahuBiH sArDaM hitArTaM jagatAM praBuH // LiP_1,95.53 //
sEMhIM samAnayanyoniM bADate niKilaM jagat /
yatkftyamatra deveSa tatkuruzva BavAniha // LiP_1,95.54 //
ugro 'si sarvaduzwAnAM niyantAsi Sivo 'si naH /
kAlakUwAdivapuzA trAhi naH SaraRAgatAn // LiP_1,95.55 //
SukraM tu vfttaM viSveSa krIqA vE kevalaM vayam /
tavonmezanimezAByAm asmAkaM pralayodayO // LiP_1,95.56 //
unmIlayet tvayi brahman vinASo 'sti na te Siva /
saMtaptAsmo vayaM deva hariRAmitatejasA // LiP_1,95.57 //
sarvalokahitAyEnaM tattvaM saMhartumicCasi /

sUta uvAca
vijYApitas taTA devaH prahasanprAha tAn surAn // LiP_1,95.58 //
aBayaM ca dadO tezAM hanizyAmIti taM praBuH /
so 'pi SakraH surEH sArDaM praRipatya yaTAgatam // LiP_1,95.59 //
jagAma BagavAn brahmA taTAnye ca surottamAH /
aTotTAya mahAdevaH SAraBaM rUpamAsTitaH // LiP_1,95.60 //
yayO prAnte nfsiMhasya garvitasya mfgASinaH /
apahftya tadA prARAn SaraBaH surapUjitaH // LiP_1,95.61 //
siMhAttato naro BUtvA jagAma ca yaTAkramam /
evaM stutastadA devEr jagAma sa yaTAkramam // LiP_1,95.62 //
yaH paWecCfRuyAdvApi saMstavaM SArvamuttamam /
rudralokamanuprApya rudreRa saha modate // LiP_1,95.63 //

iti SrIliNgamahApurARe pUrvaBAge nArasiMhe paYcanavatitamo 'DyAyaH



_______________________________________________________________


LiP, 1, 96

fzaya UcuH
kaTaM devo mahAdevo viSvasaMhArakArakaH /
SaraBAKyaM mahAGoraM vikftaM rUpamAsTitaH // LiP_1,96.1 //
kiM kiM DEryaM kftaM tena brUhi sarvam aSezataH /

sUta uvAca
evamaByarTito devEr matiM cakre kfpAlayaH // LiP_1,96.2 //
yattejastu nfsiMhAKyaM saMhartuM parameSvaraH /
tadarTaM smftavAn rudro vIraBadraM mahAbalam // LiP_1,96.3 //
<BhErava (description)>
Atmano BEravaM rUpaM mahApralayakArakam /
AjagAma purA sadyo gaRAnAmagrato hasan // LiP_1,96.4 //
sAwwahAsEr gaRavarEr utpatadBir itastataH /
nfsiMharUpEratyugrEH kowiBiH parivAritaH // LiP_1,96.5 //
tAvadBir aBito vIrEr nftyadBiS ca mudAnvitEH /
krIqadBiS ca mahADIrEr brahmAdyEH kandukEriva // LiP_1,96.6 //
adfzwapUrvEranyES ca vezwito vIravanditaH /
kalpAntajvalanajvAlo vilasallocanatrayaH // LiP_1,96.7 //
AttaSastro jawAjUwe jvaladbAlendumaRqitaH /
bAlendudvitayAkAra- tIkzRadaMzwrANkuradvayaH // LiP_1,96.8 //
AKaRqalaDanuHKaRqa- saMniBaBrUlatAyutaH /
mahApracaRqahuNkAra- baDirIkftadiNmuKaH // LiP_1,96.9 //
nIlameGAYjanAkAra- BIzaRaSmaSruradButaH /
vAdaKaRqam aKaRqAByAM BrAmayaMstriSiKaM muhuH // LiP_1,96.10 //
vIraBadro 'pi BagavAn vIraSaktivijfmBitaH /
svayaM vijYApayAmAsa kimatra smftikAraRam // LiP_1,96.11 //
AjYApaya jagatsvAmin prasAdaH kriyatAM mayi /
<Śiva orders Te destruction of NfsiMha>

SrIBagavAnuvAca
akAle BayamutpannaM devAnAmapi BErava // LiP_1,96.12 //
jvalitaH sa nfsiMhAgniH SamayEnaM durAsadam /
sAntvayan boDayAdO taM tena kiM nopaSAmyati // LiP_1,96.13 //
tato matparamaM BAvaM BEravaM saMpradarSaya /
sUkzmaM sUkzmeRa saMhftya sTUlaM sTUlena tejasA // LiP_1,96.14 //
vaktramAnaya kfttiM ca vIraBadra mamAjYayA /
ityAdizwo gaRADyakzaH praSAntavapurAsTitaH // LiP_1,96.15 //
jagAma raMhasA tatra yatrAste narakesarI /
tatastaM boDayAmAsa vIraBadro haro harim // LiP_1,96.16 //
uvAca vAkyamISAnaH pitA putramivOrasam /
<discussion of NfsiMha and VIraBadra>

SrIvIraBadra uvAca
jagatsuKAya Bagavann avatIrRo 'si mADava // LiP_1,96.17 //
sTityarTena ca yukto 'si pareRa paramezWinA /
jantucakraM BagavatA rakzitaM matsyarUpiRA // LiP_1,96.18 //
pucCenEva samAbaDya BramannekArRave purA /
biBarzi kUrmarUpeRa vArAheRodDftA mahI // LiP_1,96.19 //
anena harirUpeRa hiraRyakaSipurhataH /
vAmanena balirbadDas tvayA vikramatA punaH // LiP_1,96.20 //
tvam eva sarvaBUtAnAM praBAvaH praBur avyayaH /
yadA yadA hi lokasya duHKaM kiMcit prajAyate // LiP_1,96.21 //
tadA tadAvatIrRastvaM karizyasi nirAmayam /
nADikastvatsamo 'pyasti hare SivaparAyaRa // LiP_1,96.22 //
tvayA DarmAS ca vedAS ca SuBe mArge pratizWitAH /
yadarTam avatAro 'yaM nihataH so 'pi keSava // LiP_1,96.23 //
atyantaGoraM Bagavan narasiMha vapustava /
upasaMhara viSvAtmaMs tvameva mama saMniDO // LiP_1,96.24 //

sUta uvAca
ityukto vIraBadreRa nfsiMhaH SAntayA girA /
tato 'DikaM mahAGoraM kopaM prajvAlayadDariH // LiP_1,96.25 //

SrInfsiMha uvAca
Agato 'si yatastatra gacCa tvaM mA hitaM vada /
idAnIM saMharizyAmi jagadetaccarAcaram // LiP_1,96.26 //
saMhartur na hi saMhAraH svato vA parato 'pi vA /
SAsitaM mama sarvatra SAstA ko 'pi na vidyate // LiP_1,96.27 //
matprasAdena sakalaM samaryAdaM pravartate /
ahaM hi sarvaSaktInAM pravartakanivartakaH // LiP_1,96.28 //
yad yad viBUtimat sattvaM SrImadUrjitameva vA /
tattadvidDi gaRADyakza mama tejovijfmBitam // LiP_1,96.29 //
devatAparamArTajYA mamEva paramaM viduH /
madaMSAH SaktisampannA brahmaSakrAdayaH surAH // LiP_1,96.30 //
mannABipaNkajAjjAtaH purA brahmA caturmuKaH /
tallalAwasamutpanno BagavAnvfzaBaDvajaH // LiP_1,96.31 //
rajasADizWitaH srazwA rudrastAmasa ucyate /
ahaM niyantA sarvasya matparaM nAsti dEvatam // LiP_1,96.32 //
viSvADikaH svatantraS ca kartA hartAKileSvaraH /
idaM tu matparaM tejaH kaH punaH SrotumicCati // LiP_1,96.33 //
ato mAM SaraRaM prApya gacCa tvaM vigatajvaraH /
avehi paramaM BAvam idaM BUtamaheSvaraH // LiP_1,96.34 //
kAlo 'smyahaM kAlavinASahetur lokAn samAhartum ahaM pravfttaH /
mftyormftyuM vidDi mAM vIraBadra jIvantyete matprasAdena devAH // LiP_1,96.35 //

sUta uvAca
sAhaNkAramidaM SrutvA harer amitavikramaH /
vihasyovAca sAvajYaM tato visPuritADaraH // LiP_1,96.36 //

SrIvIraBadra uvAca
kiM na jAnAsi viSveSaM saMhartAraM pinAkinam /
asadvAdo vivAdaS ca vinASastvayi kevalaH // LiP_1,96.37 //
tavAnyonyAvatArARi kAni SezARi sAMpratam /
kftAni yena kenApi kaTASezo Bavizyati // LiP_1,96.38 //
dozaM tvaM paSya etattvam avasTAmIdfSIM gataH /
tena saMhAradakzeRa kzaRAtsaMkzayamezyasi // LiP_1,96.39 //
prakftistvaM pumAn rudras tvayi vIryaM samAhitam /
tvannABipaNkajAjjAtaH paYcavaktraH pitAmahaH // LiP_1,96.40 //
sfzwyarTena jagatpUrvaM SaNkaraM nIlalohitam /
lalAwe cintayAmAsa tapasyugre vyavasTitaH // LiP_1,96.41 //
tallalAwAdaBUcCaMBoH sfzwyarTaM tanna dUzaRam /
aMSo 'haM devadevasya mahABEravarUpiRaH // LiP_1,96.42 //
tvatsaMhAre niyukto 'smi vinayena balena ca /
evaM rakzo vidAryEva tvaM SaktikalayA yutaH // LiP_1,96.43 //
ahaNkArAvalepena garjasi tvamatandritaH /
upakAro hyasADUnAm apakArAya kevalam // LiP_1,96.44 //
yadi siMha maheSAnaM svapunarBUta manyase /
na tvaM srazwA na saMhartA na svatantro hi kutracit // LiP_1,96.45 //
kulAlacakravacCaktyA prerito 'si pinAkinA /
adyApi tava nikziptaM kapAlaM kUrmarUpiRaH // LiP_1,96.46 //
harahAralatAmaDye mugDa kasmAnna buDyase /
vismftaM kiM tadaMSena daMzwrotpAtanapIqitaH // LiP_1,96.47 //
vArAhavigrahaste 'dya sAkroSaM tArakAriRA /
dagDo 'si yasya SUlAgre vizvaksenacCalAdBavAn // LiP_1,96.48 //
dakzayajYe SiraSCinnaM mayA te yajYarUpiRaH /
adyApi tava putrasya brahmaRaH paYcamaM SiraH // LiP_1,96.49 //
CinnaM tamenABisaMDaM tadaMSaM tasya tadbalam /
nirjitastvaM daDIcena saMgrAme samarudgaRaH // LiP_1,96.50 //
kaRqUyamAne Sirasi kaTaM tadvismftaM tvayA /
cakraM vikramato yasya cakrapARe tava priyam // LiP_1,96.51 //
kutaH prAptaM kftaM kena tvayA tadapi vismftam /
te mayA sakalA lokA gfhItAstvaM payoniDO // LiP_1,96.52 //
nidrAparavaSaH Seze sa kaTaM sAttviko BavAn /
tvadAdistambaparyantaM rudraSaktivijfmBitam // LiP_1,96.53 //
SaktimAnaBitastvaM ca hy analastvaM ca mohitaH /
tattejaso 'pi mAhAtmyaM yuvAM drazwuM na hi kzamO // LiP_1,96.54 //
sTUlA ye hi prapaSyanti tadvizRoH paramaM padam /
dyAvApfTivyA indrAgni- yamasya varuRasya ca // LiP_1,96.55 //
DvAntodare SaSANkasya janitvA parameSvaraH /
kAlo 'si tvaM mahAkAlaH kAlakAlo maheSvaraH // LiP_1,96.56 //
atastvamugrakalayA mftyormftyurBavizyasi /
sTiraDanvA kzayo vIro vIro viSvADikaH praBuH // LiP_1,96.57 //
upahastA jvaraM BImo mfgapakzihiraRmayaH /
SAstASezasya jagato na tvaM nEvacaturmuKaH // LiP_1,96.58 //
itTaM sarvaM samAlokya saMharAtmAnam AtmanA /
no cedidAnIM kroDasya mahABEravarUpiRaH // LiP_1,96.59 //
vajrASaniriva sTARos tv evaM mftyuH patizyati /

sUta uvAca
ityukto vIraBadreRa nfsiMhaH kroDavihvalaH // LiP_1,96.60 //
nanAda tanuvegena taM gfhItuM pracakrame /
atrAntare mahAGoraM vipakzaBayakAraRam // LiP_1,96.61 //
gaganavyApi durDarza- SEvatejaHsamudBavam /
vIraBadrasya tadrUpaM tatkzaRAdeva dfSyate // LiP_1,96.62 //
na tadDiraRmayaM sOmyaM na sOraM nAgnisaMBavam /
na taqiccandrasadfSam anOpamyaM maheSvaram // LiP_1,96.63 //
tadA tejAMsi sarvARi tasmin lInAni SANkare /
tato vyakto mahAtejA vyakte saMBavatastataH // LiP_1,96.64 //
rudrasADAraRaM cEva cihnitaM vikftAkfti /
tataH saMhArarUpeRa suvyaktaH parameSvaraH // LiP_1,96.65 //
paSyatAM sarvadevAnAM jayaSabdAdimaNgalEH /
sahasrabAhur jawilaS candrArDakftaSeKaraH // LiP_1,96.66 //
sa mfgArDaSarIreRa pakzAByAM caYcunA dvijAH /
atitIkzRamahAdaMzwro vajratulyanaKAyuDaH // LiP_1,96.67 //
kaRWe kAlo mahAbAhuS catuzpAd vahnisaMBavaH /
yugAntodyatajImUta- BImagaMBIraniHsvanaH // LiP_1,96.68 //
samaM kupitavfttAgni- vyAvfttanayanatrayaH /
spazwadaMzwro 'DarozWaS ca huNkAreRa yuto haraH // LiP_1,96.69 //
<Śiva overcomes VizRu>
haristaddarSanAdeva vinazwabalavikramaH /
biBrad OrmyaM sahasrAMSor aDaH KadyotaviBramam // LiP_1,96.70 //
aTa viBramya pakzAByAM nABipAde 'ByudArayan /
pAdAvAbaDya pucCena bAhuByAM bAhumaRqalam // LiP_1,96.71 //
Bindannurasi bAhuByAM nijagrAha haro harim /
tato jagAma gaganaM devEH saha maharziBiH // LiP_1,96.72 //
sahasEva BayAdvizRuM vihagaS ca yaToragam /
utkzipyotkzipya saMgfhya nipAtya ca nipAtya ca // LiP_1,96.73 //
uqqIyoqqIya BagavAn pakzAGAtavimohitam /
hariM harantaM vfzaBaM viSveSAnaM tamISvaram // LiP_1,96.74 //
anuyAnti surAH sarve namovAkyena tuzwuvuH /
nIyamAnaH paravaSo dInavaktraH kftAYjaliH // LiP_1,96.75 //
tuzwAva parameSAnaM haristaM lalitAkzarEH /
<VizRu prEses Śiva>

SrInfsiMha uvAca
namo rudrAya SarvAya mahAgrAsAya vizRave // LiP_1,96.76 //
nama ugrAya BImAya namaH kroDAya manyave /
namo BavAya SarvAya SaNkarAya SivAya te // LiP_1,96.77 //
kAlakAlAya kAlAya mahAkAlAya mftyave /
vIrAya vIraBadrAya kzayadvIrAya SUline // LiP_1,96.78 //
mahAdevAya mahate paSUnAM pataye namaH /
ekAya nIlakaRWAya SrIkaRWAya pinAkine // LiP_1,96.79 //
namo 'nantAya sUkzmAya namaste mftyumanyave /
parAya parameSAya parAtparatarAya te // LiP_1,96.80 //
parAtparAya viSvAya namaste viSvamUrttaye /
namo vizRukalatrAya vizRukzetrAya BAnave // LiP_1,96.81 //
kEvartAya kirAtAya mahAvyADAya SASvate /
BEravAya SaraRyAya mahABEravarUpiRe // LiP_1,96.82 //
namo nfsiMhasaMhartre kAmakAlapurAraye /
mahApASOGasaMhartre vizRumAyAntakAriRe // LiP_1,96.83 //
tryaMbakAya tryakzarAya SipivizwAya mIQuze /
mftyuYjayAya SarvAya sarvajYAya maKAraye // LiP_1,96.84 //
maKeSAya vareRyAya namaste vahnirUpiRe /
mahAGrARAya jihvAya prARApAnapravartine // LiP_1,96.85 //
triguRAya triSUlAya guRAtItAya yogine /
saMsArAya pravAhAya mahAyantrapravartine // LiP_1,96.86 //
namaScandrAgnisUryAya muktivEcitryahetave /
varadAyAvatArAya sarvakAraRahetave // LiP_1,96.87 //
kapAline karAlAya pataye puRyakIrttaye /
amoGAyAgninetrAya lakulISAya SaMBave // LiP_1,96.88 //
BizaktamAya muRqAya daRqine yogarUpiRe /
meGavAhAya devAya pArvatIpataye namaH // LiP_1,96.89 //
avyaktAya viSokAya sTirAya sTiraDanvine /
sTARave kfttivAsAya namaH paYcArTahetave // LiP_1,96.90 //
varadAyEkapAdAya namaScandrArDamOline /
namaste 'DvararAjAya vayasAM pataye namaH // LiP_1,96.91 //
yogISvarAya nityAya satyAya paramezWine /
sarvAtmane namastuByaM namaH sarveSvarAya te // LiP_1,96.92 //
ekadvitricatuHpaYca- kftvas te 'stu namonamaH /
daSakftvastu sAhasra- kftvaste ca namonamaH // LiP_1,96.93 //
namo 'parimitaM kftvAnantakftvo namonamaH /
namonamo namo BUyaH punarBUyo namonamaH // LiP_1,96.94 //

sUta uvAca
nAmnAmazwaSatenEvaM stutvAmftamayena tu /
punastu prArTayAmAsa nfsiMhaH SaraBeSvaram // LiP_1,96.95 //
yadA yadA mamAjYAnam atyahaNkAradUzitam /
tadA tadApanetavyaM tvayEva parameSvara // LiP_1,96.96 //
evaM vijYApayanprItaH SaNkaraM narakesarI /
nanvaSakto BavAn vizRo jIvitAntaM parAjitaH // LiP_1,96.97 //
tadvaktraSezamAtrAntaM kftvA sarvasya vigraham /
SuktiSityaM tadA maNgaM vIraBadraH kzaRAttataH // LiP_1,96.98 //

devA UcuH
aTa brahmAdayaH sarve vIraBadra tvayA dfSA /
jIvitAH smo vayaM devAH parjanyeneva pAdapAH // LiP_1,96.99 //
yasya BIzA dahatyagnir udeti ca raviH svayam /
vAto vAti ca so 'si tvaM mftyurDAvati paYcamaH // LiP_1,96.100 //
yadavyaktaM paraM vyoma kalAtItaM sadASivam /
BagavaMstvAmeva BavaM vadanti brahmavAdinaH // LiP_1,96.101 //
ke vayameva DAtukye vedane parameSvaraH /
na vidDi paramaM DAma rUpalAvaRyavarRane // LiP_1,96.102 //
upasargezu sarvezu trAyasvAsmAn gaRADipa /
ekAdaSAtman BagavAn vartate rUpavAn haraH // LiP_1,96.103 //
IdfSAn te 'vatArARi dfzwvA Siva bahUMstamaH /
kadAcit saMdihen nAsmAMs tvaccintAstamayA taTA // LiP_1,96.104 //
guYjAgirivaratawAmitarUpARi sarvaSaH /
aByasaMhara gamyaM te na nItavyaM parAparA // LiP_1,96.105 //
dve tanU tava rudrasya vedajYA brAhmaRA viduH /
GorApyanyA SivApyanyA te pratyekamanekaDA // LiP_1,96.106 //
ihAsmAnpAhi Bagavan nityAhatamahAbalaH /
BavatA hi jagatsarvaM vyAptaM svenEva tejasA // LiP_1,96.107 //
brahmavizRvindracandrAdi vayaM ca pramuKAH surAH /
surAsurAH samprasUtAs tvattaH sarve maheSvara // LiP_1,96.108 //
brahmA ca indro vizRuS ca yamAdyA na surAsurAn /
tato nigfhya ca hariM siMha ity upacetasam // LiP_1,96.109 //
yato biBarzi sakalaM viBajya tanumazwaDA /
ato 'smAn pAhi Bagavan surAn dAnEr aBIpsitEH // LiP_1,96.110 //
uvAca tAn surAndevo maharzIMS ca purAtanAn /
yaTA jale jalaM kziptaM kzIraM kzIre GftaM Gfte // LiP_1,96.111 //
eka eva tadA vizRuH SivalIno na cAnyaTA /
eza eva nfsiMhAtmA sadarpaS ca mahAbalaH // LiP_1,96.112 //
jagatsaMhArakAreRa pravftto narakesarI /
yAjanIyo namastasmE madBaktisidDikANkziBiH // LiP_1,96.113 //
etAvaduktvA BagavAn vIraBadro mahAbalaH /
apaSyan sarvaBUtAnAM tatrEvAntaraDIyata // LiP_1,96.114 //
nfsiMhakfttivasanas tadApraBfti SaNkaraH /
vaktraM tanmuRqamAlAyAM nAyakatvena kalpitam // LiP_1,96.115 //
tato devA nirAtaNkAH kIrtayantaH kaTAmimAm /
vismayotPullanayanA jagmuH sarve yaTAgatam // LiP_1,96.116 //
ya idaM paramAKyAnaM puRyaM vedEH samanvitam /
paWitvA SfRute cEva sarvaduHKavinASanam // LiP_1,96.117 //
DanyaM yaSasyam Ayuzyam ArogyaM puzwivarDanam /
sarvaviGnapraSamanaM sarvavyADivinASanam // LiP_1,96.118 //
apamftyupraSamanaM mahASAntikaraM SuBam /
aricakrapraSamanaM sarvADipravinASanam // LiP_1,96.119 //
tato duHsvapnaSamanaM sarvaBUtanivAraRam /
vizagrahakzayakaraM putrapOtrAdivarDanam // LiP_1,96.120 //
yogasidDipradaM samyak SivajYAnaprakASakam /
Sezalokasya sopAnaM vAYCitArTEkasADanam // LiP_1,96.121 //
vizRumAyAnirasanaM devatAparamArTadam /
vAYCAsidDipradaM cEva fdDiprajYAdisADanam // LiP_1,96.122 //
idaM tu SaraBAkAraM paraM rUpaM pinAkinaH /
prakASitavyaM Baktezu cirezUdyamitezu ca // LiP_1,96.123 //
tEreva paWitavyaM ca SrotavyaM ca SivAtmaBiH /
Sivotsavezu sarvezu caturdaSyazwamIzu ca // LiP_1,96.124 //
paWetpratizWAkAlezu SivasanniDikAraRam /
coravyAGrAhisiMhAnta- kfto rAjaBayezu ca // LiP_1,96.125 //
atrAnyotpAtaBUkampa- davAgnipAMsuvfzwizu /
ulkApAte mahAvAte vinA vfzwyAtivfzwizu // LiP_1,96.126 //
atastatra paWedvidvAY CivaBakto dfQavrataH /
yaH paWecCfRuyAdvApi stavaM sarvamanuttamam // LiP_1,96.127 //
sa rudratvaM samAsAdya rudrasyAnucaro Bavet // LiP_1,96.128 //

iti SrIliNgamahApurARe pUrvaBAge SaraBaprAdurBAvo nAma zaRRavatitamo 'DyAyaH



_______________________________________________________________


LiP, 1, 97

fzaya UcuH
jalanDaraM jawAmOliH purA jamBArivikramam /
kaTaM jaGAna BagavAn Baganetraharo haraH // LiP_1,97.1 //
vaktumarhasi cAsmAkaM romaharzaRa suvrata /

sUta uvAca
jalanDara iti KyAto jalamaRqalasaMBavaH // LiP_1,97.2 //
AsIdantakasaMkASas tapasA labDavikramaH /
tena devAH saganDarvAH sayakzoragarAkzasAH // LiP_1,97.3 //
nirjitAH samare sarve brahmA ca BagavAnajaH /
jitvEva devasaMGAtaM brahmARaM vE jalanDaraH // LiP_1,97.4 //
jagAma devadeveSaM vizRuM viSvaharaM gurum /
tayoH samaBavadyudDaM divArAtram aviSramam // LiP_1,97.5 //
jalanDareSayostena nirjito maDusUdanaH /
jalanDaro 'pi taM jitvA devadevaM janArdanam // LiP_1,97.6 //
provAcedaM diteH putrAn nyAyaDIrjetumISvaram /
sarve jitA mayA yudDe SaNkaro hyajito raRe // LiP_1,97.7 //
taM jitvA sarvamISAnaM gaRapEr nandinA kzaRAt /
ahameva BavatvaM ca brahmatvaM vEzRavaM taTA // LiP_1,97.8 //
vAsavatvaM ca yuzmAkaM dAsye dAnavapuNgavAH /
jalanDaravacaH SrutvA sarve te dAnavADamAH // LiP_1,97.9 //
jagarjuruccEH pApizWA mftyudarSanatatparAH /
dEtyEretEstaTAnyES ca raTanAgaturaNgamEH // LiP_1,97.10 //
saMnadDEH saha saMnahya SarvaM prati yayO balI /
Bavo 'pi dfzwvA dEtyendraM merukUwamiva sTitam // LiP_1,97.11 //
avaDyatvam api SrutvA taTAnyEr BaganetrahA /
brahmaRo vacanaM rakzan rakzako jagatAM praBuH // LiP_1,97.12 //
sAMbaH sanandI sagaRaH provAca prahasanniva /
kiM kftyamasureSAna yudDenAnena sAMpratam // LiP_1,97.13 //
madbARErBinnasarvANgo martumaByudyate mudA /
jalanDaro 'pi tadvAkyaM SrutvA SrotravidAraRam // LiP_1,97.14 //
sureSvaramuvAcedaM suretarabaleSvaraH /
vAkyenAlaM mahAbAho devadeva vfzaDvaja // LiP_1,97.15 //
candrAMSusanniBEH SastrEr hara yodDumihAgataH /
niSamyAsya vacaH SUlI pAdANguzWena lIlayA /
mahAMBasi cakArASu raTANgaM rOdramAyuDam // LiP_1,97.16 //
kftvArRavAMBasi sitaM BagavAn raTANgaM smftvA jagattrayamanena hatAH surAS ca /
dakzAnDakAntakapuratrayayajYahartA lokatrayAntakakaraH prahasaMtadAha // LiP_1,97.17 //
pAdena nirmitaM dEtya jalanDara mahArRave /
balavAn yadi codDartuM tizWa yodDuM na cAnyaTA // LiP_1,97.18 //
tasya tadvacanaM SrutvA kroDenAdIptalocanaH /
pradahanniva netrAByAM prAhAlokya jagattrayam // LiP_1,97.19 //

jalanDara uvAca
gadAmudDftya hatvA ca nandinaM tvAM ca SaNkara /
hatvA lokAnsurEH sArDaM quRquBAn garuqo yaTA // LiP_1,97.20 //
hantuM carAcaraM sarvaM samarTo 'haM savAsavam /
ko maheSvara madbAREr acCedyo Buvanatraye // LiP_1,97.21 //
bAlaBAve ca BagavAn tapasEva vinirjitaH /
brahmA balI yOvane vE munayaH surapuNgavEH // LiP_1,97.22 //
dagDaM kzaRena sakalaM trElokyaM sacarAcaram /
tapasA kiM tvayA rudra nirjito BagavAnapi // LiP_1,97.23 //
indrAgniyamavitteSa- vAyuvArISvarAdayaH /
na sehire yaTA nAgA ganDaM pakzipateriva // LiP_1,97.24 //
na labDvA divi BUmO ca bAhavo mama SaNkara /
samastAnparvatAnprApya GarzitAS ca gaReSvara // LiP_1,97.25 //
girIndro mandaraH SrImAn nIlo meruH suSoBanaH /
Garzito bAhudaRqena kaRqUnodArTam Apatat // LiP_1,97.26 //
gaNgA nirudDA bAhuByAM lIlArTaM himavadgirO /
nArIRAM mama BftyES ca vajro badDo divOkasAm // LiP_1,97.27 //
vaqavAyA muKaM BagnaM gfhItvA vE kareRa tu /
tatkzaRAdeva sakalaM cEkArRavamaBUdidam // LiP_1,97.28 //
ErAvatAdayo nAgAH kziptAH sinDujalopari /
saraTo BagavAnindraH kziptaS ca Satayojanam // LiP_1,97.29 //
garuqo 'pi mayA badDo nAgapASena vizRunA /
urvaSyAdyA mayA nItA nAryaH kArAgfhAntaram // LiP_1,97.30 //
kaTaMcillabDavAn SakraH SacImekAM praRamya mAm /
mAM na jAnAsi dEtyendraM jalanDaramumApate // LiP_1,97.31 //
sUta uvAca
evamukto mahAdevaH prAdahadvE raTaM tadA /
tasya netrAgniBAgEka- kalArDArDena cAkulam // LiP_1,97.32 //
dEtyAnAmatulabalErhayES ca nAgEr dEtyendrAs tripuraripor nirIkzaRena /
nAgAd vESasam anusaMvftaS ca nAgEr deveSaM vacanamuvAca cAlpabudDiH // LiP_1,97.33 //
kiM kAryaM mama yuDi devadEtyasaMGEr hantuM yatsakalamidaM kzaRAtsamarTaH /
yattasmAdBayamihanAsti yodDum ISa vAYCEzA vipulatarA na saMSayo 'tra // LiP_1,97.34 //
tasmAttvaM mama madanAridakzaSatro yajYAre tripuraripo mamEva vIrEH /
BUtendrErharivadanena devasaMGEr yodDuM te balamiha cAsti cedDi tizWa // LiP_1,97.35 //
ityuktvATa mahAdevaM mahAdevArinandanaH /
na cacAla na sasmAra nihatAnbAnDavAnyuDi // LiP_1,97.36 //
durmadenAvinItAtmA dorByAmAsPowya dorbalAt /
sudarSanAKyaM yaccakraM tena hantuM samudyataH // LiP_1,97.37 //
durDareRa raTANgena kfcCreRApi dvijottamAH /
sTApayAmAsa vE skanDe dviDABUtaS ca tena vE // LiP_1,97.38 //
kuliSena yaTA Cinno dviDA girivaro dvijAH /
papAta dEtyo balavAn aYjanAdririvAparaH // LiP_1,97.39 //
tasya raktena rOdreRa sampUrRam aBavatkzaRAt /
tadraktamaKilaM rudra- niyogAnmAMsameva ca // LiP_1,97.40 //
mahArOravamAsAdya raktakuRqamaBUdaho /
jalanDaraM hataM dfzwvA devaganDarvapArzadAH // LiP_1,97.41 //
siMhanAdaM mahatkftvA sADu deveti cAbruvan /
yaH paWecCfRuyAdvApi jalanDaravimardanam // LiP_1,97.42 //
SrAvayedvA yaTAnyAyaM gARapatyamavApnuyAt // LiP_1,97.43 //

iti SrIliNgamahApurARe pUrvaBAge jalanDaravaDo nAma saptanavatitamo 'DyAyaH



_______________________________________________________________


LiP, 1, 98

fzaya UcuH
kaTaM devena vE sUta devadevAnmaheSvarAt /
sudarSanAKyaM vE labDaM vaktumarhasi vizRunA // LiP_1,98.1 //

sUta uvAca
devAnAm asurendrARAm aBavacca sudAruRaH /
sarvezAmeva BUtAnAM vinASakaraRo mahAn // LiP_1,98.2 //
te devAH SaktimuSalEH sAyakErnataparvaBiH /
praBidyamAnAH kuntES ca dudruvurBayavihvalAH // LiP_1,98.3 //
parAjitAstadA devA devadeveSvaraM harim /
praRemustaM sureSAnaM SokasaMvignamAnasAH // LiP_1,98.4 //
tAn samIkzyATa BagavAn devadeveSvaro hariH /
praRipatya sTitAndevAn idaM vacanamabravIt // LiP_1,98.5 //
vatsAH kimiti vE devAS cyutAlaNkAravikramAH /
samAgatAH sasaMtApA vaktumarhaTa suvratAH // LiP_1,98.6 //
tasya tadvacanaM SrutvA taTABUtAH surottamAH /
praRamyAhuryaTAvfttaM devadevAya vizRave // LiP_1,98.7 //
BagavandevadeveSa vizRo jizRo janArdana /
dAnavEH pIqitAH sarve vayaM SaraRamAgatAH // LiP_1,98.8 //
tvameva devadeveSa gatirnaH puruzottama /
tvameva paramAtmA hi tvaM pitA jagatAmapi // LiP_1,98.9 //
tvameva BartA hartA ca BoktA dAtA janArdana /
hantumarhasi tasmAttvaM dAnavAndAnavArdana // LiP_1,98.10 //
dEtyAS ca vEzRavErbrAhmE rOdrEryAmyEH sudAruREH /
kOberEScEva sOmyES ca nErftyErvAruRErdfQEH // LiP_1,98.11 //
vAyavyES ca taTAgneyEr ESAnEr vArzikEH SuBEH /
sOrE rOdrEs taTA BImEH kampanEr jfmBaREr dfQEH // LiP_1,98.12 //
avaDyA varalABAtte sarve vArijalocana /
sUryamaRqalasamBUtaM tvadIyaM cakram udyatam // LiP_1,98.13 //
kuRWitaM hi daDIcena cyAvanena jagadguro /
daRqaM SArNgaM tavAstraM ca labDaM dEtyEH prasAdataH // LiP_1,98.14 //
purA jalanDaraM hantuM nirmitaM tripurAriRA /
raTANgaM suSitaM GoraM tena tAn hantum arhasi // LiP_1,98.15 //
tasmAttena nihantavyA nAnyEH SastraSatErapi /
tato niSamya tezAM vE vacanaM vArijekzaRaH // LiP_1,98.16 //
vAcaspatimuKAnAha sa hariScakraBft svayam /

SrIvizRur uvAca
BoBo devA mahAdevaM sarvEr devEH sanAtanEH // LiP_1,98.17 //
samprApya sAMprataM sarvaM karizyAmi divOkasAm /
devA jalanDaraM hantuM nirmitaM hi purAriRA // LiP_1,98.18 //
labDvA raTANgaM tenEva nihatya ca mahAsurAn /
sarvAnDunDumuKAndEtyAn azwazazwiSatAn surAn // LiP_1,98.19 //
sabAnDavAnkzaRAdeva yuzmAn saMtArayAmyaham /

sUta uvAca
evam uktvA suraSrezWAn suraSrezWamanusmaran // LiP_1,98.20 //
suraSrezWastadA SrezWaM pUjayAmAsa SaNkaram /
liNgaM sTApya yaTAnyAyaM himavacCiKare SuBe // LiP_1,98.21 //
meruparvatasaMkASaM nirmitaM viSvakarmaRA /
tvaritAKyena rudreRa rOdreRa ca janArdanaH // LiP_1,98.22 //
snApya sampUjya ganDAdyEr jvAlAkAraM manoramam /
tuzwAva ca tadA rudraM sampUjyAgnO praRamya ca // LiP_1,98.23 //
devaM nAmnAM sahasreRa BavAdyena yaTAkramam /
pUjayAmAsa ca SivaM praRavAdyaM namo 'ntakam // LiP_1,98.24 //
devaM nAmnAM sahasreRa BavAdyena maheSvaram /
pratinAma sa padmena pUjayAmAsa SaNkaram // LiP_1,98.25 //
agnO ca nAmaBir devaM BavAdyEH samidAdiBiH /
svAhAntErviDivadDutvA pratyekamayutaM praBum // LiP_1,98.26 //
tuzwAva ca punaH SaMBuM BavAdyErBavamISvaram /

SrIvizRuruvAca
BavaH Sivo haro rudraH puruzaH padmalocanaH // LiP_1,98.27 //
arTitavyaH sadAcAraH sarvaSaMBurmaheSvaraH /
ISvaraH sTARurISAnaH sahasrAkzaH sahasrapAt // LiP_1,98.28 //
varIyAn varado vandyaH SaNkaraH parameSvaraH /
gaNgADaraH SUlaDaraH parArTEkaprayojanaH // LiP_1,98.29 //
sarvajYaH sarvadevAdi- giriDanvA jawADaraH /
candrApIqaScandramOlir vidvAnviSvAmareSvaraH // LiP_1,98.30 //
vedAntasArasaMdohaH kapAlI nIlalohitaH /
DyAnADAroparicCedyo gOrIBartA gaReSvaraH // LiP_1,98.31 //
azwamUrtirviSvamUrtis trivargaH svargasADanaH /
jYAnagamyo dfQaprajYo devadevastrilocanaH // LiP_1,98.32 //
vAmadevo mahAdevaH pARquH paridfQo dfQaH /
viSvarUpo virUpAkzo vAgISaH SucirantaraH // LiP_1,98.33 //
sarvapraRayasaMvAdI vfzANko vfzavAhanaH /
ISaH pinAkI KawvANgI citravezaScirantanaH // LiP_1,98.34 //
tamoharo mahAyogI goptA brahmANgahfjjawI /
kAlakAlaH kfttivAsAH suBagaH praRavAtmakaH // LiP_1,98.35 //
unmattavezaS cakzuzyo durvAsAH smaraSAsanaH /
dfQAyuDaH skandaguruH paramezWI parAyaRaH // LiP_1,98.36 //
anAdimaDyaniDano giriSo giribAnDavaH /
kuberabanDuH SrIkaRWo lokavarRottamottamaH // LiP_1,98.37 //
sAmAnyadevaH kodaRqI nIlakaRWaH paraSvaDI /
viSAlAkzo mfgavyADaH sureSaH sUryatApanaH // LiP_1,98.38 //
DarmakarmAkzamaH kzetraM BagavAn BaganetraBit /
ugraH paSupatis tArkzyaH priyaBaktaH priyaMvadaH // LiP_1,98.39 //
dAtA dayAkaro dakzaH kapardI kAmaSAsanaH /
SmaSAnanilayaH sUkzmaH SmaSAnasTo maheSvaraH // LiP_1,98.40 //
lokakartA BUtapatir mahAkartA mahOzaDI /
uttaro gopatirgoptA jYAnagamyaH purAtanaH // LiP_1,98.41 //
nItiH sunItiH SudDAtmA somaH somarataH suKI /
somapo 'mftapaH somo mahAnItirmahAmatiH // LiP_1,98.42 //
ajAtaSatrurAlokaH saMBAvyo havyavAhanaH /
lokakAro vedakAraH sUtrakAraH sanAtanaH // LiP_1,98.43 //
maharziH kapilAcAryo viSvadIptistrilocanaH /
pinAkapARir BUdevaH svastidaH svastikftsadA // LiP_1,98.44 //
triDAmA sOBagaH SarvaH sarvajYaH sarvagocaraH /
brahmaDfg viSvasfk svargaH karRikAraH priyaH kaviH // LiP_1,98.45 //
SAKo viSAKo goSAKaH Sivo nEkaH kratuH samaH /
gaNgAplavodako BAvaH sakalaH sTapatiH sTiraH // LiP_1,98.46 //
vijitAtmA viDeyAtmA BUtavAhanasAraTiH /
sagaRo gaRakAryaS ca sukIrtiS CinnasaMSayaH // LiP_1,98.47 //
kAmadevaH kAmapAlo BasmodDUlitavigrahaH /
Basmapriyo BasmaSAyI kAmI kAntaH kftAgamaH // LiP_1,98.48 //
samAyukto nivfttAtmA DarmayuktaH sadASivaH /
caturmuKaScaturbAhur durAvAso durAsadaH // LiP_1,98.49 //
durgamo durlaBo durgaH sarvAyuDaviSAradaH /
aDyAtmayoganilayaH sutantustantuvarDanaH // LiP_1,98.50 //
SuBANgo lokasAraNgo jagadISo 'mftASanaH /
BasmaSudDikaro merur ojasvI SudDavigrahaH // LiP_1,98.51 //
hiraRyaretAs taraRir marIcir mahimAlayaH /
mahAhrado mahAgarBaH sidDavfndAravanditaH // LiP_1,98.52 //
vyAGracarmaDaro vyAlI mahABUto mahAniDiH /
amftANgo 'mftavapuH paYcayajYaH praBaYjanaH // LiP_1,98.53 //
paYcaviMSatitattvajYaH pArijAtaH parAvaraH /
sulaBaH suvrataH SUro vANmayEkaniDirniDiH // LiP_1,98.54 //
varRASramagururvarRI SatrujicCatrutApanaH /
ASramaH kzapaRaH kzAmo jYAnavAnacalAcalaH // LiP_1,98.55 //
pramARaBUto durjYeyaH suparRo vAyuvAhanaH /
DanurDaro Danurvedo guRarASirguRAkaraH // LiP_1,98.56 //
anantadfzwirAnando daRqo damayitA damaH /
aBivAdyo mahAcAryo viSvakarmA viSAradaH // LiP_1,98.57 //
vItarAgo vinItAtmA tapasvI BUtaBAvanaH /
unmattavezaH pracCanno jitakAmo jitapriyaH // LiP_1,98.58 //
kalyARaprakftiH kalpaH sarvalokaprajApatiH /
tapasvI tArako DImAn praDAnapraBur avyayaH // LiP_1,98.59 //
lokapAlo 'ntarhitAtmA kalpAdiH kamalekzaRaH /
vedaSAstrArTatattvajYo niyamo niyamASrayaH // LiP_1,98.60 //
candraH sUryaH SaniH ketur virAmo vidrumacCaviH /
BaktigamyaH paraM brahma mfgabARArpaRo 'naGaH // LiP_1,98.61 //
adrirAjAlayaH kAntaH paramAtmA jagadguruH /
sarvakarmAcalastvazwA maNgalyo maNgalAvftaH // LiP_1,98.62 //
mahAtapA dIrGatapAH sTavizWaH sTaviro DruvaH /
ahaH saMvatsaro vyAptiH pramARaM paramaM tapaH // LiP_1,98.63 //
saMvatsarakaro mantraH pratyayaH sarvadarSanaH /
ajaH sarveSvaraH snigDo mahAretA mahAbalaH // LiP_1,98.64 //
yogI yogyo mahAretAH sidDaH sarvAdir agnidaH /
vasurvasumanAH satyaH sarvapApaharo haraH // LiP_1,98.65 //
amftaH SASvataH SAnto bARahastaH pratApavAn /
kamaRqaluDaro DanvI vedANgo vedavinmuniH // LiP_1,98.66 //
BrAjizRur BojanaM BoktA lokanetA durADaraH /
atIndriyo mahAmAyaH sarvAvAsaScatuzpaTaH // LiP_1,98.67 //
kAlayogI mahAnAdo mahotsAho mahAbalaH /
mahAbudDir mahAvIryo BUtacArI purandaraH // LiP_1,98.68 //
niSAcaraH pretacArI mahASaktir mahAdyutiH /
anirdeSyavapuH SrImAn sarvahAryamito gatiH // LiP_1,98.69 //
bahuSruto bahumayo niyatAtmA BavodBavaH /
ojastejo dyutikaro nartakaH sarvakAmakaH // LiP_1,98.70 //
nftyapriyo nftyanftyaH prakASAtmA pratApanaH /
budDaspazwAkzaro mantraH sanmAnaH sArasaMplavaH // LiP_1,98.71 //
yugAdikfd yugAvarto gaMBIro vfzavAhanaH /
izwo viSizwaH SizwezwaH SaraBaH SaraBo DanuH // LiP_1,98.72 //
apAM niDiraDizWAnaM vijayo jayakAlavit /
pratizWitaH pramARajYo hiraRyakavaco hariH // LiP_1,98.73 //
virocanaH suragaRo vidyeSo vibuDASrayaH /
bAlarUpo balonmATI vivarto gahano guruH // LiP_1,98.74 //
karaRaM kAraRaM kartA sarvabanDavimocanaH /
vidvattamo vItaBayo viSvaBartA niSAkaraH // LiP_1,98.75 //
vyavasAyo vyavasTAnaH sTAnado jagadAdijaH /
dunduBo lalito viSvo BavAtmAtmani saMsTitaH // LiP_1,98.76 //
vIreSvaro vIraBadro vIrahA vIraBfd virAw /
vIracUqAmaRirvettA tIvranAdo nadIDaraH // LiP_1,98.77 //
AjYADarastriSUlI ca SipivizwaH SivAlayaH /
vAlaKilyo mahAcApas tigmAMSur niDir avyayaH // LiP_1,98.78 //
aBirAmaH suSaraRaH subrahmaRyaH suDApatiH /
maGavAnkOSiko gomAn viSrAmaH sarvaSAsanaH // LiP_1,98.79 //
lalAwAkzo viSvadehaH sAraH saMsAracakraBft /
amoGadaRqI maDyasTo hiraRyo brahmavarcasI // LiP_1,98.80 //
paramArTaH paramayaH Sambaro vyAGrako 'nalaH /
rucir vararucir vandyo vAcaspatiraharpatiH // LiP_1,98.81 //
ravirvirocanaH skanDaH SAstA vEvasvato janaH /
yuktirunnatakIrtiS ca SAntarAgaH parAjayaH // LiP_1,98.82 //
kElAsapatikAmAriH savitA ravilocanaH /
vidvattamo vItaBayo viSvahartA nivAritaH // LiP_1,98.83 //
nityo niyatakalyARaH puRyaSravaRakIrtanaH /
dUraSravA viSvasaho Dyeyo duHsvapnanASanaH // LiP_1,98.84 //
uttArako duzkftihA durDarzo duHsaho 'BayaH /
anAdirBUrBuvolakzmIH kirIwI tridaSADipaH // LiP_1,98.85 //
viSvagoptA viSvaBartA suDIro rucirANgadaH /
janano janajanmAdiH prItimAnnItimAnnayaH // LiP_1,98.86 //
viSizwaH kASyapo BAnur BImo BImaparAkramaH /
praRavaH saptaDAcAro mahAkAyo mahADanuH // LiP_1,98.87 //
janmADipo mahAdevaH sakalAgamapAragaH /
tattvAtattvavivekAtmA viBUzRur BUtiBUzaRaH // LiP_1,98.88 //
fzirbrAhmaRavijjizRur janmamftyujarAtigaH /
yajYo yajYapatiryajvA yajYAnto 'moGavikramaH // LiP_1,98.89 //
mahendro durBaraH senI yajYANgo yajYavAhanaH /
paYcabrahmasamutpattir viSveSo vimalodayaH // LiP_1,98.90 //
Atmayonir anAdyantaH zaqviMSatsaptalokaDfk /
gAyatrIvallaBaH prAMSur viSvAvAsaH praBAkaraH // LiP_1,98.91 //
SiSurgirirataH samrAw suzeRaH suraSatruhA /
amoGo 'rizwamaTano mukundo vigatajvaraH // LiP_1,98.92 //
svayaMjyotir anujyotir Atmajyotir acaYcalaH /
piNgalaH kapilaSmaSruH SAstranetras trayItanuH // LiP_1,98.93 //
jYAnaskanDo mahAjYAnI nirutpattir upaplavaH /
Bago vivasvAnAdityo yogAcAryo bfhaspatiH // LiP_1,98.94 //
udArakIrtir udyogI sadyogI sadasanmayaH /
nakzatramAlI rAkeSaH sADizWAnaH zaqASrayaH // LiP_1,98.95 //
pavitrapARiH pApArir maRipUro manogatiH /
hftpuRqarIkamAsInaH SuklaH SAnto vfzAkapiH // LiP_1,98.96 //
vizRurgrahapatiH kfzRaH samarTo 'narTanASanaH /
aDarmaSatrurakzayyaH puruhUtaH puruzwutaH // LiP_1,98.97 //
brahmagarBo bfhadgarBo DarmaDenurDanAgamaH /
jagadDitEzI sugataH kumAraH kuSalAgamaH // LiP_1,98.98 //
hiraRyavarRo jyotizmAn nAnABUtaDaro DvaniH /
arogo niyamADyakzo viSvAmitro dvijottamaH // LiP_1,98.99 //
bfhajjyotiH suDAmA ca mahAjyotiranuttamaH /
mAtAmaho mAtariSvA naBasvAn nAgahAraDfk // LiP_1,98.100 //
pulastyaH pulaho 'gastyo jAtUkarRyaH parASaraH /
nirAvaraRaDarmajYo viriYco vizwaraSravAH // LiP_1,98.101 //
AtmaBUr anirudDo 'tri- jYAnamUrtir mahAyaSAH /
lokacUqAmaRirvIraH caRqasatyaparAkramaH // LiP_1,98.102 //
vyAlakalpo mahAkalpo mahAvfkzaH kalADaraH /
alaMkarizRus tvacalo rocizRurvikramottamaH // LiP_1,98.103 //
ASuSabdapatirvegI plavanaH SiKisAraTiH /
asaMsfzwo 'tiTiH SakraH pramATI pApanASanaH // LiP_1,98.104 //
vasuSravAH kavyavAhaH pratapto viSvaBojanaH /
jaryo jarADiSamano lohitaS ca tanUnapAt // LiP_1,98.105 //
pfzadaSvo naBoyoniH supratIkas tamisrahA /
nidAGastapano meGaH pakzaH parapuraMjayaH // LiP_1,98.106 //
muKAnilaH sunizpannaH suraBiH SiSirAtmakaH /
vasaMto mADavo grIzmo naBasyo bIjavAhanaH // LiP_1,98.107 //
aNgirA munirAtreyo vimalo viSvavAhanaH /
pAvanaH purujicCakras trividyo naravAhanaH // LiP_1,98.108 //
mano budDirahaNkAraH kzetrajYaH kzetrapAlakaH /
tejoniDir jYAnaniDir vipAko viGnakArakaH // LiP_1,98.109 //
aDaro 'nuttaro jYeyo jyezWo niHSreyasAlayaH /
SElo nagastanurdeho dAnavArirarindamaH // LiP_1,98.110 //
cAruDIr janakaScAru- viSalyo lokaSalyakft /
caturvedaScaturBAvaS caturaScaturapriyaH // LiP_1,98.111 //
AmnAyo 'Ta samAmnAyas tIrTadevaSivAlayaH /
bahurUpo mahArUpaH sarvarUpaS carAcaraH // LiP_1,98.112 //
nyAyanirvAhako nyAyo nyAyagamyo niraYjanaH /
sahasramUrDA devendraH sarvaSastrapraBaYjanaH // LiP_1,98.113 //
muRqo virUpo vikfto daRqI dAnto guRottamaH /
piNgalAkzo 'Ta haryakzo nIlagrIvo nirAmayaH // LiP_1,98.114 //
sahasrabAhuH sarveSaH SaraRyaH sarvalokaBft /
padmAsanaH paraM jyotiH parAvaraM paraM Palam // LiP_1,98.115 //
padmagarBo mahAgarBo viSvagarBo vicakzaRaH /
parAvarajYo bIjeSaH sumuKaH sumahAsvanaH // LiP_1,98.116 //
devAsuragururdevo devAsuranamaskftaH /
devAsuramahAmAtro devAsuramahASrayaH // LiP_1,98.117 //
devAdidevo devarzi- devAsuravarapradaH /
devAsureSvaro divyo devAsuramaheSvaraH // LiP_1,98.118 //
sarvadevamayo 'cintyo devatAtmAtmasaMBavaH /
Iqyo 'nISaH suravyAGro devasiMho divAkaraH // LiP_1,98.119 //
vibuDAgravaraSrezWaH sarvadevottamottamaH /
SivajYAnarataH SrImAn SiKiSrIparvatapriyaH // LiP_1,98.120 //
jayastaMBo viSizwamBo narasiMhanipAtanaH /
brahmacArI lokacArI DarmacArI DanADipaH // LiP_1,98.121 //
nandI nandISvaro nagno nagnavrataDaraH SuciH /
liNgADyakzaH surADyakzo yugADyakzo yugAvahaH // LiP_1,98.122 //
svavaSaH savaSaH svargaH svaraH svaramayasvanaH /
bIjADyakzo bIjakartA Danakfd DarmavarDanaH // LiP_1,98.123 //
daMBo 'damBo mahAdaMBaH sarvaBUtamaheSvaraH /
SmaSAnanilayastizyaH seturapratimAkftiH // LiP_1,98.124 //
lokottarasPuwAlokas tryaMbako nAgaBUzaRaH /
anDakArirmaKadvezI vizRukanDarapAtanaH // LiP_1,98.125 //
vItadozo 'kzayaguRo dakzAriH pUzadantahft /
DUrjawiH KaRqaparaSuH sakalo nizkalo 'naGaH // LiP_1,98.126 //
ADAraH sakalADAraH pARqurABo mfqo nawaH /
pUrRaH pUrayitA puRyaH sukumAraH sulocanaH // LiP_1,98.127 //
sAmageyaH priyakaraH puRyakIrtiranAmayaH /
manojavastIrTakaro jawilo jIviteSvaraH // LiP_1,98.128 //
jIvitAntakaro nityo vasuretA vasupriyaH /
sadgatiH satkftiH saktaH kAlakaRWaH kalADaraH // LiP_1,98.129 //
mAnI mAnyo mahAkAlaH sadBUtiH satparAyaRaH /
candrasaMjIvanaH SAstA lokagUQo 'marADipaH // LiP_1,98.130 //
lokabanDurlokanATaH kftajYaH kftiBUzaRaH /
anapAyyakzaraH kAntaH sarvaSAstraBftAM varaH // LiP_1,98.131 //
tejomayo dyutiDaro lokamAyo 'graRIr aRuH /
SucismitaH prasannAtmA durjayo duratikramaH // LiP_1,98.132 //
jyotirmayo nirAkAro jagannATo jaleSvaraH /
tumbavIRI mahAkAyo viSokaH SokanASanaH // LiP_1,98.133 //
trilokAtmA trilokeSaH SudDaH SudDI raTAkzajaH /
avyaktalakzaRo vyakto vyaktAvyakto viSAMpatiH // LiP_1,98.134 //
varaSIlo varatulo mAno mAnaDano mayaH /
brahmA vizRuH prajApAlo haMso haMsagatiryamaH // LiP_1,98.135 //
veDA DAtA viDAtA ca attA hartA caturmuKaH /
kElAsaSiKarAvAsI sarvAvAsI satAM gatiH // LiP_1,98.136 //
hiraRyagarBo hariRaH puruzaH pUrvajaH pitA /
BUtAlayo BUtapatir BUtido BuvaneSvaraH // LiP_1,98.137 //
saMyogI yogavidbrahma brahmaRyo brAhmaRapriyaH /
devapriyo devanATo devajYo devacintakaH // LiP_1,98.138 //
vizamAkzaH kalADyakzo vfzANko vfzavarDanaH /
nirmado nirahaNkAro nirmoho nirupadravaH // LiP_1,98.139 //
darpahA darpito dfptaH sarvartuparivartakaH /
saptajihvaH sahasrArciH snigDaH prakftidakziRaH // LiP_1,98.140 //
BUtaBavyaBavannATaH praBavo BrAntinASanaH /
arTo 'narTo mahAkoSaH parakAryEkapaRqitaH // LiP_1,98.141 //
nizkaRwakaH kftAnando nirvyAjo vyAjamardanaH /
sattvavAn sAttvikaH satya- kIrtistamBakftAgamaH // LiP_1,98.142 //
akaMpito guRagrAhI nEkAtmA nEkakarmakft /
suprItaH sumuKaH sUkzmaH sukaro dakziRo 'nalaH // LiP_1,98.143 //
skanDaH skanDaDaro DuryaH prakawaH prItivarDanaH /
aparAjitaH sarvasaho vidagDaH sarvavAhanaH // LiP_1,98.144 //
aDftaH svaDftaH sADyaH pUrvamUrtiryaSoDaraH /
varAhaSfNgaDfg vAyur balavAn ekanAyakaH // LiP_1,98.145 //
SrutiprakASaH SrutimAn ekabanDur anekaDfk /
SrIvallaBaSivAramBaH SAntaBadraH samaYjasaH // LiP_1,98.146 //
BUSayo BUtikfdBUtir BUzaRo BUtavAhanaH /
akAyo BaktakAyasTaH kAlajYAnI kalAvapuH // LiP_1,98.147 //
satyavratamahAtyAgI nizWASAntiparAyaRaH /
parArTavfttir varado viviktaH SrutisAgaraH // LiP_1,98.148 //
anirviRRo guRagrAhI kalaNkANkaH kalaNkahA /
svaBAvarudro maDyasTaH SatruGno maDyanASakaH // LiP_1,98.149 //
SiKaRqI kavacI SUlI caRqI muRqI ca kuRqalI /
meKalI kavacI KaqgI mAyI saMsArasAraTiH // LiP_1,98.150 //
amftyuH sarvadfk siMhas tejorASir mahAmaRiH /
asaMKyeyo 'prameyAtmA vIryavAn kAryakovidaH // LiP_1,98.151 //
vedyo vedArTavidgoptA sarvAcAro munISvaraH /
anuttamo durADarzo maDuraH priyadarSanaH // LiP_1,98.152 //
sureSaH SaraRaM sarvaH Sabdabrahma satAM gatiH /
kAlaBakzaH kalaNkAriH kaNkaRIkftavAsukiH // LiP_1,98.153 //
mahezvAso mahIBartA nizkalaNko viSfNKalaH /
dyumaRis taraRir DanyaH sidDidaH sidDisADanaH // LiP_1,98.154 //
nivfttaH saMvftaH Silpo vyUQorasko mahABujaH /
ekajyotir nirAtaNko naro nArAyaRapriyaH // LiP_1,98.155 //
nirlepo nizprapaYcAtmA nirvyagro vyagranASanaH /
stavyastavapriyaH stotA vyAsamUrtiranAkulaH // LiP_1,98.156 //
niravadyapadopAyo vidyArASiravikramaH /
praSAntabudDirakzudraH kzudrahA nityasundaraH // LiP_1,98.157 //
DEryAgryaDuryo DAtrISaH SAkalyaH SarvarIpatiH /
paramArTagurur dfzwir gurur ASritavatsalaH // LiP_1,98.158 //
raso rasajYaH sarvajYaH sarvasattvAvalaMbanaH /

sUta uvAca
evaM nAmnAM sahasreRa tuzwAva vfzaBaDvajam // LiP_1,98.159 //
snApayAmAsa ca viBuH pUjayAmAsa paNkajEH /
parIkzArTaM hareH pUjA- kamalezu maheSvaraH // LiP_1,98.160 //
gopayAmAsa kamalaM tadEkaM BuvaneSvaraH /
hftapuzpo haristatra kimidaM tvaByacintayat // LiP_1,98.161 //
jYAtvA svanetramudDftya sarvasattvAvalambanam /
pUjayAmAsa BAvena nAmnA tena jagadgurum // LiP_1,98.162 //
tatastatra viBurdfzwvA taTABUtaM haro harim /
tasmAdavatatArASu maRqalAtpAvakasya ca // LiP_1,98.163 //
kowiBAskarasaMkASaM jawAmukuwamaRqitam /
jvAlAmAlAvftaM divyaM tIkzRadaMzwraM BayaNkaram // LiP_1,98.164 //
SUlawaNkagadAcakra- kuntapASaDaraM haram /
varAdaBayahastaM ca dvIpicarmottarIyakam // LiP_1,98.165 //
itTaMBUtaM tadA dfzwvA BavaM BasmaviBUzitam /
hfzwo namaScakArASu devadevaM janArdanaH // LiP_1,98.166 //
dudruvustaM parikramya sendrA devAstrilocanam /
cacAla brahmaBuvanaM cakampe ca vasuMDarA // LiP_1,98.167 //
dadAha tejastacCaMBoH prAntaM vE Satayojanam /
aDastAccorDvataScEva hAhetyakfta BUtale // LiP_1,98.168 //
tadA prAha mahAdevaH prahasanniva SaNkaraH /
samprekzya praRayAdvizRuM kftAYjalipuwaM sTitam // LiP_1,98.169 //
jYAtaM mayedamaDunA devakAryaM janArdana /
sudarSanAKyaM cakraM ca dadAmi tava SoBanam // LiP_1,98.170 //
yadrUpaM BavatA dfzwaM sarvalokaBayaMkaram /
hitAya tava yatnena tava BAvAya suvrata // LiP_1,98.171 //
SAntaM raRAjire vizRo devAnAM duHKasADanam /
SAntasya cAstraM SAntaH syAc CAntenAstreRa kiM Palam // LiP_1,98.172 //
SAntasya samare cAstraM SAntireva tapasvinAm /
yodDuH SAntyA balacCedaH parasya balavfdDidaH // LiP_1,98.173 //
devEraSAntEryadrUpaM madIyaM BAvayAvyayam /
kimAyuDena kAryaM vE yodDuM devArisUdana // LiP_1,98.174 //
kzamA yuDi na kAryaM vE yodDuM devArisUdana /
anAgate vyatIte ca dOrbalye svajanotkare // LiP_1,98.175 //
akAlike tvaDarme ca anarTe vArisUdana /
evamuktvA dadO cakraM sUryAyutasamapraBam // LiP_1,98.176 //
netraM ca netA jagatAM praBurvE padmasanniBam /
tadApraBfti taM prAhuH padmAkzamiti suvratam // LiP_1,98.177 //
dattvEnaM nayanaM cakraM vizRave nIlalohitaH /
pasparSa ca karAByAM vE suSuBAByAmuvAca ha // LiP_1,98.178 //
varado 'haM varaSrezWa varAnvaraya cepsitAn /
BaktyA vaSIkfto nUnaM tvayAhaM puruzottama // LiP_1,98.179 //
ityukto devadevena devadevaM praRamya tam /
tvayi BaktirmahAdeva prasIda varamuttamam // LiP_1,98.180 //
nAnyamicCAmi BaktAnAm Artayo nAsti yatpraBo /
tacCrutvA vacanaM tasya dayAvAn sutarAM BavaH // LiP_1,98.181 //
pasparSa ca dadO tasmE SradDAM SItAMSuBUzaRaH /
prAha cEvaM mahAdevaH paramAtmAnamacyutam // LiP_1,98.182 //
mayi BaktaS ca vandyaS ca pUjyaScEva surAsurEH /
Bavizyasi na saMdeho matprasAdAtsurottama // LiP_1,98.183 //
yadA satI dakzaputrI vinindyEva sulocanA /
mAtaraM pitaraM dakzaM Bavizyati sureSvarI // LiP_1,98.184 //
divyA hEmavatI vizRo tadA tvamapi suvrata /
BaginIM tava kalyARIM devIM hEmavatImumAm // LiP_1,98.185 //
niyogAd brahmaRaH sADvIM pradAsyasi mamEva tAm /
matsaMbanDI ca lokAnAM maDye pUjyo Bavizyasi // LiP_1,98.186 //
mAM divyena ca BAvena tadApraBfti SaNkaram /
drakzyase ca prasannena mitraBUtamivAtmanA // LiP_1,98.187 //
ityuktvAntardaDe rudro BagavAnnIlalohitaH /
janArdano 'pi BagavAn devAnAmapi saMniDO // LiP_1,98.188 //
ayAcata mahAdevaM brahmARaM muniBiH samam /
mayA proktaM stavaM divyaM padmayone suSoBanam // LiP_1,98.189 //
yaH paWecCfRuyAdvApi SrAvayedvA dvijottamAn /
pratinAmni hiraRyasya tat tasya Palam ApnuyAt // LiP_1,98.190 //
aSvameDasahasreRa PalaM Bavati tasya vE /
GftAdyEH snApayedrudraM sTAlyA vE kalaSEH SuBEH // LiP_1,98.191 //
nAmnAM sahasreRAnena SradDayA SivamISvaram /
so 'pi yajYasahasrasya PalaM labDvAsureSvarEH // LiP_1,98.192 //
pUjyo Bavati rudrasya prItirBavati tasya vE /
taTAstviti taTA prAha padmayonerjanArdanam // LiP_1,98.193 //
jagmatuH praRipatyEnaM devadevaM jagadgurum /
tasmAnnAmnAM sahasreRa pUjayed anaGo dvijAH // LiP_1,98.194 //
japennAmnAM sahasraM ca sa yAti paramAM gatim // LiP_1,98.195 //

iti SrIliNgamahApurARe pUrvaBAge sahasranAmaBiH pUjanAd vizRucakralABo nAmAzwanavatitamo 'DyAyaH



_______________________________________________________________

LiP, 1, 99

fzaya UcuH
saMBavaH sUcito devyAs tvayA sUta mahAmate /
savistaraM vadasvAdya satItve ca yaTAtaTam // LiP_1,99.1 //
menAjatvaM mahAdevyA dakzayajYavimardanam /
vizRunA ca kaTaM dattA devadevAya SaMBave // LiP_1,99.2 //
kalyARaM vA kaTaM tasya vaktumarhasi sAMpratam /
tezAM tadvacanaM SrutvA sUtaH pOrARikottamaH // LiP_1,99.3 //
saMBavaM ca mahAdevyAH prAha tezAM mahAtmanAm /

sUta uvAca
brahmaRA kaTitaM pUrvaM daRqine tat suvistaram // LiP_1,99.4 //
yuzmABir vE kumArAya tena vyAsAya DImate /
tasmAdahamupaSrutya pravadAmi suvistaram // LiP_1,99.5 //
vacanAdvo mahABAgAH praRamyomAM taTA Bavam /
sA BagAKyA jagadDAtrI liNgamUrtestrivedikA // LiP_1,99.6 //
liNgastu BagavAndvAByAM jagatsfzwirdvijottamAH /
liNgamUrtiH Sivo jyotis tamasaScopari sTitaH // LiP_1,99.7 //
liNgavedisamAyogAd arDanArISvaroBavat /
brahmARaM vidaDe devam agre putraM caturmuKam // LiP_1,99.8 //
prAhiRoti sma tasyEva jYAnaM jYAnamayo haraH /
viSvADiko 'sO BagavAn arDanArISvaro viBuH // LiP_1,99.9 //
hiraRyagarBaM taM devo jAyamAnamapaSyata /
so 'pi rudraM mahAdevaM brahmApaSyata SaNkaram // LiP_1,99.10 //
taM dfzwvA saMsTitaM devam arDanArISvaraM praBum /
tuzwAva vAgBir izwABir varadaM vArijodBavaH // LiP_1,99.11 //
viBajasveti viSveSaM viSvAtmAnamajo viBuH /
sasarja devIM vAmANgAt patnIM cEvAtmanaH samAm // LiP_1,99.12 //
SradDA hyasya SuBA patnI tataH puMsaH purAtanI /
sEvAjYayA viBordevI dakzaputrI baBUva ha // LiP_1,99.13 //
satIsaMjYA tadA sA vE rudramevASritA patim /
dakzaM vinindya kAlena devI mEnA hyaBUtpunaH // LiP_1,99.14 //
nAradasyEva dakzo 'pi SApAdevaM vinindya ca /
avajYAdurmado dakzo devadevamumApatim // LiP_1,99.15 //
anAdftya kftiM jYAtvA satI dakzeRa tatkzaRAt /
BasmIkftvAtmano dehaM yogamArgeRa sA punaH // LiP_1,99.16 //
baBUva pArvatI devI tapasA ca gireH praBoH /
jYAtvEtadBagavAn Bargo dadAha ruzitaH praBuH // LiP_1,99.17 //
dakzasya vipulaM yajYaM cyAvaner vacanAdapi /
cyavanasya suto DImAn daDIca iti viSrutaH // LiP_1,99.18 //
vijitya vizRuM samare prasAdAt tryaMbakasya ca /
vizRunA lokapAlAMS ca SaSApa ca munISvaraH // LiP_1,99.19 //
rudrasya kroDajenEva vahninA havizA surAH /
vinASo vE kzaRAdeva mAyayA SaNkarasya vE // LiP_1,99.20 //

iti SrIliNgamahApurARe pUrvaBAge devIsaMBavo nAma navanavatitamo 'DyAyaH



_______________________________________________________________


LiP, 1, 100
fzaya UcuH
vijitya vizRunA sArDaM BagavAnparameSvaraH /
sarvAndaDIcavacanAt kaTaM Beje maheSvaraH // LiP_1,100.1 //

sUta uvAca
dakzayajYe suvipule devAn vizRupurogamAn /
dadAha BagavAn rudraH sarvAn munigaRAn api // LiP_1,100.2 //
Badro nAma gaRastena prezitaH paramezWinA /
viprayogena devyA vE duHsahenEva suvratAH // LiP_1,100.3 //
so 'sfjad vIraBadraS ca gaReSAnromajAYCuBAn /
gaReSvarEH samAruhya raTaM BadraH pratApavAn // LiP_1,100.4 //
gantuM cakre matiM yasya sAraTirBagavAnajaH /
gaReSvarAS ca te sarve viviDAyuDapARayaH // LiP_1,100.5 //
vimAnErviSvato BadrEs tamanvayuraTo surAH /
himavacCiKare ramye hemaSfNge suSoBane // LiP_1,100.6 //
yajYavAwas taTA tasya gaNgAdvArasamIpataH /
taddeSe cEva viKyAtaM SuBaM kanaKalaM dvijAH // LiP_1,100.7 //
dagDuM vE prezitaScAsO BagavAn paramezWinA /
tadotpAto baBUvATa lokAnAM BayaSaMsanaH // LiP_1,100.8 //
parvatAS ca vyaSIryanta pracakampe vasuMDarA /
marutaS cApy aGUrRanta cukzuBe makarAlayaH // LiP_1,100.9 //
agnayo nEva dIpyanti na ca dIpyati BAskaraH /
grahAS ca na prakASyante na devA na ca dAnavAH // LiP_1,100.10 //
tataH kzaRAt praviSyEva yajYavAwaM mahAtmanaH /
romajEH sahito BadraH kAlAgnirivacAparaH // LiP_1,100.11 //
uvAca Badro BagavAn dakzaM cAmitatejasam /
saMparkAdeva dakzAdya munIndevAn pinAkinA // LiP_1,100.12 //
dagDuM saMprezitaS cAhaM BavantaM samunISvarEH /
ityuktvA yajYaSAlAM tAM dadAha gaRapuNgavaH // LiP_1,100.13 //
gaReSvarAS ca saMkrudDA yUpAnutpAwya cikzipuH /
prastotrA saha hotrA ca dagDaM cEva gaReSvarEH // LiP_1,100.14 //
gfhItvA gaRapAH sarvAn gaNgAsrotasi cikzipuH /
vIraBadro mahAtejAH SakrasyodyacCataH karam // LiP_1,100.15 //
vyazwamBayad adInAtmA taTAnyezAM divOkasAm /
Bagasya netre cotpAwya karajAgreRa lIlayA // LiP_1,100.16 //
nihatya muzwinA dantAn pUzRaScEvaM nyapAtayat /
taTA candramasaM devaM pAdANguzWena lIlayA // LiP_1,100.17 //
GarzayAmAsa BagavAn vIraBadraH pratApavAn /
ciCeda ca Sirastasya Sakrasya BagavAnpraBoH // LiP_1,100.18 //
vahnerhastadvayaM CittvA jihvAmutpAwya lIlayA /
jaGAna mUrDni pAdena vIraBadro mahAbalaH // LiP_1,100.19 //
yamasya daRqaM BagavAn praciCeda svayaM praBuH /
jaGAna devamISAnaM triSUlena mahAbalam // LiP_1,100.20 //
trayastriMSatsurAnevaM vinihatyAprayatnataH /
trayaS ca triSataM tezAM trisAhasraM ca lIlayA // LiP_1,100.21 //
trayaM cEva surendrARAM jaGAna ca munISvarAn /
anyAMS ca devAn devo 'sO sarvAnyudDAya saMsTitAn // LiP_1,100.22 //
jaGAna BagavAn rudraH KaqgamuzwyAdisAyakEH /
aTa vizRurmahAtejAS cakram udyamya mUrCitaH // LiP_1,100.23 //
yuyoDa BagavAMstena rudreRa saha mADavaH /
tayoH samaBavadyudDaM suGoraM romaharzaRam // LiP_1,100.24 //
vizRoryogabalAttasya divyadehAH sudAruRAH // LiP_1,100.25 //
SaNKacakragadAhastA asaMKyAtAS ca jajYire /
tAnsarvAnapi devo 'sO nArAyaRasamapraBAn // LiP_1,100.26 //
nihatya gadayA vizRuM tAqayAmAsa mUrDani /
tataScorasi taM devaM lIlayEva raRAjire // LiP_1,100.27 //
papAta ca tadA BUmO visaMjYaH puruzottamaH /
punarutTAya taM hantuM cakramudyamya sa praBuH // LiP_1,100.28 //
kroDaraktekzaRaH SrImAn atizWat puruzarzaBaH /
tasya cakraM ca yadrOdraM kAlAdityasamapraBam // LiP_1,100.29 //
vyazwamBayad adInAtmA karasTaM na cacAla saH /
atizWat stamBitastena SfNgavAniva niScalaH // LiP_1,100.30 //
triBiS ca DarzitaM SArNgaM triDABUtaM praBostadA /
SArNgakowiprasaNgAd vE ciCeda ca SiraH praBoH // LiP_1,100.31 //
CinnaM ca nipapAtAsu Sirastasya rasAtale /
vAyunA preritaM cEva prARajena pinAkinA // LiP_1,100.32 //
praviveSa tadA cEva tadIyAhavanIyakam /
tat pratiDvastakalaSaM BagnayUpaM satoraRam // LiP_1,100.33 //
pradIpitamahASAlaM dfzwvA yajYo 'pi dudruve /
taM tadA mfgarUpeRa DAvantaM gaganaM prati // LiP_1,100.34 //
vIraBadraH samADAya viSiraskamaTAkarot /
tataH prajApatiM DarmaM kaSyapaM ca jagadgurum // LiP_1,100.35 //
arizwaneminaM vIro bahuputraM munISvaram /
munim aNgirasaM cEva kfzRASvaM ca mahAbalaH // LiP_1,100.36 //
jaGAna mUrDni pAdena dakzaM cEva yaSasvinam /
ciCeda ca Sirastasya dadAhAgnO dvijottamAH // LiP_1,100.37 //
sarasvatyAS ca nAsAgraM devamAtustaTEva ca /
nikftya karajAgreRa vIraBadraH pratApavAn // LiP_1,100.38 //
tasTO SriyA vfto maDye pretasTAne yaTA BavaH /
etasminneva kAle tu BagavAnpadmasaMBavaH // LiP_1,100.39 //
BadramAha mahAtejAH prArTayanpraRataH praBuH /
alaM kroDena vE Badra nazwAScEva divOkasaH // LiP_1,100.40 //
prasIda kzamyatAM sarvaM romajEH saha suvrata /
so 'pi BadraH praBAveRa brahmaRaH paramezWinaH // LiP_1,100.41 //
SamaM jagAma SanakEH SAntastasTO tadAjYayA /
devo 'pi tatra BagavAn antarikze vfzaDvajaH // LiP_1,100.42 //
sagaRaH sarvadaH SarvaH sarvalokamaheSvaraH /
prArTitaScEva devena brahmaRA BagavAn BavaH // LiP_1,100.43 //
hatAnAM ca tadA tezAM pradadO pUrvavattanum /
indrasya ca Sirastasya vizRoScEva mahAtmanaH // LiP_1,100.44 //
dakzasya ca munIndrasya taTAnyezAM maheSvaraH /
vAgISyAScEva nAsAgraM devamAtustaTEva ca // LiP_1,100.45 //
nazwAnAM jIvitaM cEva varARi viviDAni ca /
dakzasya Dvastavaktrasya SirasA BagavAnpraBuH // LiP_1,100.46 //
kalpayAmAsa vE vaktraM lIlayA ca mahAn BavaH /
dakzo 'pi labDasaMjYaS ca samutTAya kftAYjaliH // LiP_1,100.47 //
tuzwAva devadeveSaM SaNkaraM vfzaBaDvajam /
stutastena mahAtejAH pradAya viviDAnvarAn // LiP_1,100.48 //
gARapatyaM dadO tasmE dakzAyAklizwakarmaRe /
devAS ca sarve deveSaM tuzwuvuH parameSvaram // LiP_1,100.49 //
nArAyaRaS ca BagavAn tuzwAva ca kftAYjaliH /
brahmA ca munayaH sarve pfTakpfTagajodBavam // LiP_1,100.50 //
tuzwuvur devadeveSaM nIlakaRWaM vfzaDvajam /
tAn devAn anugfhyEva Bavo 'pyantaraDIyata // LiP_1,100.51 //

iti SrIliNgamahApurARe pUrvaBAge SivakfddakzayajYaviDvaMsano nAma Satatamo 'DyAyaH



_______________________________________________________________

LiP, 1, 101

fzaya UcuH
kaTaM himavataH putrI baBUvAMbA satI SuBA /
kaTaM vA devadeveSam avApa patimISvaram // LiP_1,101.1 //

sUta uvAca
sA menAtanum ASritya svecCayEva varANganA /
tadA hEmavatI jajYe tapasA ca dvijottamAH // LiP_1,101.2 //
jAtakarmAdikAH sarvAS cakAra ca girISvaraH /
dvAdaSe ca tadA varze pUrRe hEmavatI SuBA // LiP_1,101.3 //
tapastepe tayA sArDam anujA ca SuBAnanA /
anyA ca devI hyanujA sarvaloke namaskftA // LiP_1,101.4 //
fzayaS ca tadA sarve sarvalokamaheSvarIm /
tuzwuvus tapasA devIM samAvftya samantataH // LiP_1,101.5 //
jyezWA hyaparRA hyanujA cEkaparRA SuBAnanA /
tftIyA ca varArohA taTA cEvEkapAwalA // LiP_1,101.6 //
tapasA ca mahAdevyAH pArvatyAH parameSvaraH /
vaSIkfto mahAdevaH sarvaBUtapatirBavaH // LiP_1,101.7 //
etasminneva kAle tu tArako nAma dAnavaH /
tArAtmajo mahAtejA baBUva ditinandanaH // LiP_1,101.8 //
tasya putrAstrayaScApi tArakAkzo mahAsuraH /
vidyunmAlI ca BagavAn kamalAkzaS ca vIryavAn // LiP_1,101.9 //
pitAmahas taTA cEzAM tAro nAma mahAbalaH /
tapasA labDavIryaS ca prasAdAdbrahmaRaH praBoH // LiP_1,101.10 //
so 'pi tAro mahAtejAs trElokyaM sacarAcaram /
vijitya samare pUrvaM vizRuM ca jitavAn asO // LiP_1,101.11 //
tayoH samaBavadyudDaM suGoraM romaharzaRam /
divyaM varzasahasraM tu divArAtram aviSramam // LiP_1,101.12 //
saraTaM vizRumAdAya cikzepa Satayojanam /
tAreRa vijitaH saMKye dudrAva garuqaDvajaH // LiP_1,101.13 //
tAro varAYCataguRaM labDvA SataguRaM balam /
pitAmahAjjagatsarvam avApa ditinandanaH // LiP_1,101.14 //
devendrapramuKAYjitvA devAndeveSvareSvaraH /
vArayAmAsa tEr devAn sarvalokezu mAyayA // LiP_1,101.15 //
devatAS ca sahendreRa tArakAdBayapIqitAH /
na SAntiM leBire SUrAH SaraRaM vA BayArditAH // LiP_1,101.16 //
tadAmarapatiH SrImAn saMnipatyAmarapraBuH /
uvAcANgirasaM devo devAnAmapi saMniDO // LiP_1,101.17 //
BagavaMstArako nAma tArajo dAnavottamaH /
tena saMnihatA yudDe vatsA gopatinA yaTA // LiP_1,101.18 //
BayAttasmAnmahABAga bfhadyudDe bfhaspate /
aniketA Bramantyete SakuntA iva paYjare // LiP_1,101.19 //
asmAkaM yAny amoGAni AyuDAny aNgiro vara /
tAni moGAni jAyante praBAvAdamaradvizaH // LiP_1,101.20 //
daSavarzasahasrARi dviguRAni bfhaspate /
vizRunA yoDito yudDe tenApi na ca sUditaH // LiP_1,101.21 //
yastenAnirjito yudDe vizRunA praBavizRunA /
kaTamasmadviDastasya sTAsyate samare 'grataH // LiP_1,101.22 //
evam uktas tu SakreRa jIvaH sArDaM surADipEH /
sahasrAkzeRa ca viBuM samprApyAha kuSaDvajam // LiP_1,101.23 //
so 'pi tasya muKAcCrutvA praRayAtpraRatArtihA /
devEraSezEH sendrEstu jIvamAha pitAmahaH // LiP_1,101.24 //
jAne vo 'rtiM surendrARAM taTApi SfRu sAMpratam /
vinindya dakzaM yA devI satI rudrANgasaMBavA // LiP_1,101.25 //
umA hEmavatI jajYe sarvalokanamaskftA /
tasyAScEveha rUpeRa yUyaM devAH surottamAH // LiP_1,101.26 //
viBoryataDvamAkrazwuM rudrasyAsya mano mahat /
tayoryogena samBUtaH skandaH SaktiDaraH praBuH // LiP_1,101.27 //
zaqAsyo dvAdaSaBujaH senAnIH pAvakiH praBuH /
svAheyaH kArtikeyaS ca gANgeyaH SaraDAmajaH // LiP_1,101.28 //
devaH SAKo viSAKaS ca nEgameSaS ca vIryavAn /
senApatiH kumArAKyaH sarvalokanamaskftaH // LiP_1,101.29 //
lIlayEva mahAsenaH prabalaM tArakAsuram /
bAlo 'pi vinihatyEko devAn saMtArayizyati // LiP_1,101.30 //
evam uktas tadA tena brahmaRA paramezWinA /
bfhaspatis taTA sendrEr devEr devaM praRamya tam // LiP_1,101.31 //
<Śiva burns KAma>
meroH SiKaramAsAdya smaraM sasmAra suvrataH /
smaraRAddevadevasya smaro 'pi saha BAryayA // LiP_1,101.32 //
ratyA samaM samAgamya namaskftya kftAYjaliH /
saSakramAha taM jIvaM jagajjIvo dvijottamAH // LiP_1,101.33 //
smfto yadBavatA jIva samprApto 'haM tavAntikam /
brUhi yanme viDAtavyaM tamAha surapUjitaH // LiP_1,101.34 //
tam Aha BagavAYCakraH saMBAvya makaraDvajam /
SaNkareRAMbikAmadya saMyojaya yaTAsuKam // LiP_1,101.35 //
tayA sa ramate yena BagavAn vfzaBaDvajaH /
tena mArgeRa mArgasva patnyA ratyAnayA saha // LiP_1,101.36 //
so 'pi tuzwo mahAdevaH pradAsyati SuBAM gatim /
viprayuktastayA pUrvaM labDvA tAM girijAmumAm // LiP_1,101.37 //
evamukto namaskftya devadevaM SacIpatim /
devadevASramaM gantuM matiM cakre tayA saha // LiP_1,101.38 //
gatvA tadASraye SaMBoH saha ratyA mahAbalaH /
vasaMtena sahAyena devaM yoktumanA Bavat // LiP_1,101.39 //
tataH samprekzya madanaM hasan devas triyaMbakaH /
nayanena tftIyena sAvajYaM tam avEkzata // LiP_1,101.40 //
tato 'sya netrajo vahnir madanaM pArSvataH sTitam /
adahattatkzaRAdeva lalApa karuRaM ratiH // LiP_1,101.41 //
ratyAH pralApamAkarRya devadevo vfzaDvajaH /
kfpayA parayA prAha kAmapatnIM nirIkzya ca // LiP_1,101.42 //
amUrto 'pi DruvaM Badre kAryaM sarvaM patistava /
ratikAle Druve Badre karizyati na saMSayaH // LiP_1,101.43 //
yadA vizRuS ca BavitA vAsudevo mahAyaSAH /
SApAdBfgormahAtejAH sarvalokahitAya vE // LiP_1,101.44 //
tadA tasya suto yaS ca sa patiste Bavizyati /
sA praRamya tadA rudraM kAmapatnI SucismitA // LiP_1,101.45 //
jagAma madanaM labDvA vasaMtena samanvitA // LiP_1,101.46 //

iti SrIliNgamahApurARe pUrvaBAge madanadAho nAmEkADikaSatatamo 'DyAyaH



_______________________________________________________________


LiP, 1, 102

sUta uvAca
tapasA ca mahAdevyAH pArvatyA vfzaBaDvaja /
prItiS ca BagavAYCarvo vacanAdbrahmaRastadA // LiP_1,102.1 //
hitAya cASramARAM ca krIqArTaM BagavAnBavaH /
tadA hEmavatIM devIm upayeme yaTAviDi // LiP_1,102.2 //
jagAma sa svayaM brahmA marIcyAdyErmaharziBiH /
tapovanaM mahAdevyAH pArvatyAH padmasaMBavaH // LiP_1,102.3 //
pradakziRIkftya ca tAM devIM sa jagato 'raRIm /
kim arTaM tapasA lokAn saMtApayasi SElaje // LiP_1,102.4 //
tvayA sfzwaM jagatsarvaM mAtastvaM mA vinASaya /
tvaM hi saMDArayellokAn imAn sarvAn svatejasA // LiP_1,102.5 //
sarvadeveSvaraH SrImAn sarvalokapatirBavaH /
yasya vE devadevasya vayaM kiNkaravAdinaH // LiP_1,102.6 //
sa evaM parameSAnaH svayaM ca varayizyati /
varade yena sfzwAsi na vinA yastvayAMbike // LiP_1,102.7 //
vartate nAtra saMdehas tava BarttA Bavizyati /
ityuktvA tAM namaskftya muhuH samprekzya pArvatIm // LiP_1,102.8 //
gate pitAmahe devo BagavAn parameSvaraH /
jagAmAnugrahaM kartuM dvijarUpeRa cASramam // LiP_1,102.9 //
sA ca dfzwvA mahAdevaM dvijarUpeRa saMsTitam /
pratiBAdyEH praBuM jYAtvA nanAma vfzaBaDvajam // LiP_1,102.10 //
sampUjya varadaM devaM brAhmaRacCadmanAgatam /
tuzwAva parameSAnaM pArvatI parameSvaram // LiP_1,102.11 //
anugfhya tadA devIm uvAca prahasanniva /
kulaDarmASrayaM rakzan BUDarasya mahAtmanaH // LiP_1,102.12 //
krIqArTaM ca satAM maDye sarvadevapatirBavaH /
svayaMvare mahAdevI tava divyasuSoBane // LiP_1,102.13 //
AsTAya rUpaM yatsOmyaM samezye 'haM saha tvayA /
ityuktvA tAM samAlokya devo divyena cakzuzA // LiP_1,102.14 //
jagAmezwaM tadA divyaM svapuraM prayayO ca sA /
dfzwvA hfzwastadA devIM menayA tuhinAcalaH // LiP_1,102.15 //
AliNgyAGrAya sampUjya putrIM sAkzAttapasvinIm /
duhiturdevadevena na jAnannaBimantritam // LiP_1,102.16 //
svayaMvaraM tadA devyAH sarvalokezvaGozayat /
aTa brahmA ca BagavAn vizRuH sAkzAjjanArdanaH // LiP_1,102.17 //
SakraS ca BagavAn vahnir BAskaro Baga eva ca /
tvazwAryamA vivasvAMS ca yamo varuRa eva ca // LiP_1,102.18 //
vAyuH somastaTeSAno rudrAS ca munayas taTA /
aSvinO dvAdaSAdityA ganDarvA garuqas taTA // LiP_1,102.19 //
yakzAH sidDAstaTA sADyA dEtyAH kiMpuruzoragAH /
samudrAS ca nadA vedA mantrAH stotrAdayaH kzaRAH // LiP_1,102.20 //
nAgAS ca parvatAH sarve yajYAH sUryAdayo grahAH /
trayastriMSacca devAnAM trayaS ca triSataM taTA // LiP_1,102.21 //
trayaS ca trisahasraM ca taTAnye bahavaH surA /
jagmur girIndraputryAstu svayaMvaramanuttamam // LiP_1,102.22 //
aTa SElasutA devI hEmamAruhya SoBanam /
vimAnaM sarvatoBadraM sarvaratnEr alaMkftam // LiP_1,102.23 //
apsaroBiH pranfttABiH sarvABaraRaBUzitEH /
ganDarvasidDErviviDEH kinnarES ca suSoBanEH // LiP_1,102.24 //
bandiBiH stUyamAnA ca sTitA SElasutA tadA /
sitAtapatraM ratnAMSu- miSritaM cAvahattaTA // LiP_1,102.25 //
mAlinI giriputryAstu saMDyA pUrRendumaRqalam /
cAmarAsaktahastABir divyastrIBiS ca saMvftA // LiP_1,102.26 //
mAlAM gfhya jayA tasTO suradrumasamudBavAm /
vijayA vyajanaM gfhya sTitA devyAH samIpagA // LiP_1,102.27 //
mAlAM pragfhya devyAM tu sTitAyAM devasaMsadi /
SiSurBUtvA mahAdevaH krIqArTaM vfzaBaDvajaH // LiP_1,102.28 //
utsaNgatalasaMsupto baBUva BagavAnBavaH /
aTa dfzwvA SiSuM devAs tasyA utsaMgavarttinam // LiP_1,102.29 //
ko 'yam atreti saMmantrya cukzuBuS ca samAgatAH /
vajramAhArayattasya bAhum udyamya vftrahA // LiP_1,102.30 //
sa bAhurudyamastasya taTEva samupasTitaH /
stamBitaH SiSurUpeRa devadevena lIlayA // LiP_1,102.31 //
vajraM kzeptuM na SaSAka bAhuM cAlayituM taTA /
vahniH SaktiM taTA kzeptuM na SaSAka taTA sTitaH // LiP_1,102.32 //
yamo 'pi daRqaM KaqgaM ca nirftirmunipuNgavAH /
varuRo nAgapASaM ca DvajayazwiM samIraRaH // LiP_1,102.33 //
somo gadAM DaneSaS ca daRqaM daRqaBftAM varaH /
ISAnaS ca taTA SUlaM tIvramudyamya saMsTitaH // LiP_1,102.34 //
rudrAS ca SUlamAdityA muSalaM vasavas taTA /
mudgaraM stamBitAH sarve devenASu divOkasaH // LiP_1,102.35 //
stamBitA devadevena taTAnye ca divOkasaH /
SiraH prakampayan vizRuS cakram udyamya saMsTitaH // LiP_1,102.36 //
tasyApi Siraso bAlaH sTiratvaM pracakAra ha /
cakraM kzeptuM na SaSAka bAhUMScAlayituM na ca // LiP_1,102.37 //
pUzA dantAn daSan dantEr bAlamEkzata mohitaH /
tasyApi daSanAH petur dfzwamAtrasya SaMBunA // LiP_1,102.38 //
balaM tejaS ca yogaM ca taTEvAstamBayad viBuH /
aTa tezu sTitezveva manyumatsu surezvapi // LiP_1,102.39 //
brahmA paramasaMvigno DyAnamAsTAya SaNkaram /
bubuDe devamISAnam umotsaMge tamAsTitam // LiP_1,102.40 //
sa budDvA devamISAnaM SIGram utTAya vismitaH /
vavande caraRO SaMBor astuvacca pitAmahaH // LiP_1,102.41 //
budDistvaM sarvalokAnAm ahaNkAras tvam ISvaraH /
BUtAnAmindriyARAM ca tvameveSa pravarttakaH // LiP_1,102.42 //
tavAhaM dakziRAdDastAt sfzwaH pUrvaM purAtanaH /
vAmahastAn mahAbAho devo nArAyaRaH praBuH // LiP_1,102.43 //
iyaM ca prakftirdevI sadA te sfzwikAraRa /
patnIrUpaM samAsTAya jagatkAraRamAgatA // LiP_1,102.44 //
namastuByaM mahAdeva mahAdevyE namonamaH /
prasAdAttava deveSa niyogAcca mayA prajAH // LiP_1,102.45 //
devAdyAstu imAH sfzwA mUQAstvadyogamohitAH /
kuru prasAdametezAM yaTApUrvaM Bavantvime // LiP_1,102.46 //

sUta uvAca
vijYApyEvaM tadA brahmA devadevaM maheSvaram /
saMstamBitAMstadA tena BagavAn Aha padmajaH // LiP_1,102.47 //
mUQAsTa devatAH sarvA nEva buDyata SaNkaram /
devadevam ihAyAntaM sarvadevanamaskftam // LiP_1,102.48 //
gacCaDvaM SaraRaM SIGraM devAH SakrapurogamAH /
sanArAyaRakAH sarve muniBiH SaNkaraM praBum // LiP_1,102.49 //
sArDaM mayEva deveSaM paramAtmAnamISvaram /
anayA hEmavatyA ca prakftyA saha sattamam // LiP_1,102.50 //
tatra te stamBitAstena taTEva surasattamAH /
praRemur manasA sarve sanArAyaRakAH praBum // LiP_1,102.51 //
aTa tezAM prasanno BUd devadevastriyaMbakaH /
yaTApUrvaM cakArASu vacanAdbrahmaRaH praBuH // LiP_1,102.52 //
tata evaM prasanne tu sarvadevanivAraRam /
vapuScakAra deveSo divyaM paramamadButam // LiP_1,102.53 //
tejasA tasya devAste sendracandradivAkarAH /
sabrahmakAH sasADyAS ca sanArAyaRakAs taTA // LiP_1,102.54 //
sayamAS ca sarudrAS ca cakzuraprArTayan viBum /
teByaS ca paramaM cakzuH sarvadfzwO ca Saktimat // LiP_1,102.55 //
dadAvaMbApatiH Sarvo BavAnyAS ca calasya ca /
labDvA cakzustadA devA indravizRupurogamAH // LiP_1,102.56 //
sabrahmakaH saSakrAS ca tamapaSyanmaheSvaram /
brahmAdyA nemire tUrRaM BavAnI ca girISvaraH // LiP_1,102.57 //
munayaS ca mahAdevaM gaReSAH SivasaMmatAH /
sasarjuH puzpavfzwiM ca KecarAH sidDacAraRAH // LiP_1,102.58 //
devadunduBayo nedus tuzwuvurmunayaH praBum /
jagurganDarvamuKyAS ca nanftuScApsarogaRAH // LiP_1,102.59 //
mumuhurgaRapAH sarve mumodAMbA ca pArvatI /
tasya devI tadA hfzwA samakzaM tridivOkasAm // LiP_1,102.60 //
pAdayoH sTApayAmAsa mAlAM divyAM suganDinIm /
sADu sADviti samprocya tayA tatrEva cArcitam // LiP_1,102.61 //
saha devyA namaScakruH SiroBir BUtalASritEH /
sarve sabrahmakA devAH sayakzoragarAkzasAH // LiP_1,102.62 //

iti SrIliNgamahApurARe pUrvaBAge umAsvayaMvaro nAma dvyaDikaSatatamo 'DyAyaH



_______________________________________________________________


LiP, 1, 103

sUta uvAca
aTa brahmA mahAdevam aBivandya kftAYjaliH /
udvAhaH kriyatAM deva ityuvAca maheSvaram // LiP_1,103.1 //
tasya tadvacanaM SrutvA brahmaRaH paramezWinaH /
yaTezwamiti lokeSaM prAha BUtapatiH praBuH // LiP_1,103.2 //
udvAhArTaM maheSasya tatkzaRAdeva suvratAH /
brahmaRA kalpitaM divyaM puraM ratnamayaM SuBam // LiP_1,103.3 //
aTAditirditiH sAkzAd danuH kadruH sukAlikA /
pulomA surasA cEva siMhikA vinatA taTA // LiP_1,103.4 //
sidDirmAyA kriyA durgA devI sAkzAtsuDA svaDA /
sAvitrI vedamAtA ca rajanI dakziRA dyutiH // LiP_1,103.5 //
svAhA svAhAmatir budDir fdDir vfdDiH sarasvatI /
rAkA kuhUH sinIvAlI devI anumatI taTA // LiP_1,103.6 //
DaraRI DAraRI celA SacI nArAyaRI taTA /
etAScAnyAS ca devAnAM mAtaraH patnayas taTA // LiP_1,103.7 //
udvAhaH SaNkarasyeti jagmuH sarvA mudAnvitAH /
uragA garuqA yakzA ganDarvAH kinnarA gaRAH // LiP_1,103.8 //
sAgarA girayo meGA mAsAH saMvatsarAs taTA /
vedA mantrAs taTA yajYAH stomA DarmAS ca sarvaSaH // LiP_1,103.9 //
huNkAraH praRavaScEva pratihArAH sahasraSaH /
kowirapsaraso divyAs tAsAM ca paricArikAH // LiP_1,103.10 //
yAS ca sarvezu dvIpezu devalokezu nimnagAH /
tAS ca strIvigrahAH sarvAH saMjagmurhfzwamAnasAH // LiP_1,103.11 //
gaRapAS ca mahABAgAH sarvalokanamaskftAH /
udvAhaH SaNkarasyeti tatrAjagmurmudAnvitAH // LiP_1,103.12 //
aByayuH SaNKavarRAS ca gaRakowyo gaReSvarAH /
daSaBiH kekarAkzaS ca vidyuto 'zwABir eva ca // LiP_1,103.13 //
catuHzazwyA viSAKAS ca navaBiH pArayAtrikaH /
zaqBiH sarvAntakaH SrImAn taTEva vikftAnanaH // LiP_1,103.14 //
jvAlAkeSo dvAdaSaBiH kowiBir gaRapuNgavaH /
saptaBiH samadaH SrImAn dunduBo 'zwABir eva ca // LiP_1,103.15 //
paYcaBiS ca kapAlISaH zaqBiH saMdArakaH SuBaH /
kowikowiBir eveha gaRqakaH kuMBakas taTA // LiP_1,103.16 //
vizwamBo 'zwABir eveha gaRapaH sarvasattamaH /
pippalaS ca sahasreRa saMnAdaS ca taTA dvijAH // LiP_1,103.17 //
Avezwanas taTAzwABiH saptaBiScandratApanaH /
mahAkeSaH sahasreRa kowInAM gaRapo vftaH // LiP_1,103.18 //
kuRqI dvAdaSaBir vIras taTA parvatakaH SuBaH /
kAlaS ca kAlakaScEva mahAkAlaH Satena vE // LiP_1,103.19 //
AgnikaH SatakowyA vE kowyAgnimuKa eva ca /
AdityamUrDA kowyA ca taTA cEva DanAvahaH // LiP_1,103.20 //
saMnAmaS ca SatenEva kumudaH kowiBis taTA /
amoGaH kokilaScEva kowikowyA sumantrakaH // LiP_1,103.21 //
kAkapAwo 'paraH zazwyA zazwyA saMtAnakaH praBuH /
mahAbalaS ca navaBir maDupiNgaS ca piNgalaH // LiP_1,103.22 //
nIlo navatyA deveSaH pUrRaBadrastaTEva ca /
kowInAM cEva saptatyA caturvaktro mahAbalaH // LiP_1,103.23 //
kowikowisahasrARAM SatEr viMSatiBir vftAH /
tatrAjagmus taTA devAs te sarve SaNkaraM Bavam // LiP_1,103.24 //
BUtakowisahasreRa pramaTaH kowiBistriBiH /
vIraBadraScatuHzazwyA romajAScEva kowiBiH // LiP_1,103.25 //
karaRaScEva viMSatyA navatyA kevalaH SuBaH /
paYcAkzaH SatamanyuS ca meGamanyus taTEva ca // LiP_1,103.26 //
kAzWakUwaS catuHzazwyA sukeSo vfzaBas taTA /
virUpAkzaS ca BagavAn catuHzazwyA sanAtanaH // LiP_1,103.27 //
tAluketuH zaqAsyaS ca paYcAsyaS ca sanAtanaH /
saMvartakas taTA cEtro lakulISaH svayaM praBuH // LiP_1,103.28 //
lokAntakaS ca dIptAsyas taTA dEtyAntakaH praBuH /
mftyuhft kAlahA kAlo mftyuYjayakaras taTA // LiP_1,103.29 //
vizAdo vizadaScEva vidyutaH kAntakaH praBuH /
devo BfNgI riwiH SrImAn devadevapriyas taTA // LiP_1,103.30 //
aSanir BAsakaS cEva catuHzazwyA sahasrapAt /
ete cAnye ca gaRapA asaMKyAtA mahAbalAH // LiP_1,103.31 //
sarve sahasrahastAS ca jawAmukuwaDAriRaH /
candrareKAvataMsAS ca nIlakaRWAs trilocanAH // LiP_1,103.32 //
hArakuRqalakeyUra- mukuwAdyEr alaMkftAH /
brahmendravizRusaMkASA aRimAdiguRErvftAH // LiP_1,103.33 //
sUryakowipratIkASAs tatrAjagmurgaReSvarAH /
pAtAlacAriRaScEva sarvalokanivAsinaH // LiP_1,103.34 //
tuMbarurnArado hAhA hUhUScEva tu sAmagAH /
ratnAnyAdAya vAdyAMS ca tatrAjagmustadA puram // LiP_1,103.35 //
fzayaH kftsnaSastatra devagItAstapoDanAH /
puRyAn vEvAhikAn mantrAn ajapur hfzwamAnasAH // LiP_1,103.36 //
tata evaM pravftte tu sarvataS ca samAgame /
girijAM tAm alaMkftya svayameva SucismitAm // LiP_1,103.37 //
puraM praveSayAmAsa svayam AdAya keSavaH /
sadasyAha ca deveSaM nArAyaRamajo harim // LiP_1,103.38 //
BavAnagre samutpanno BavAnyA saha dEvatEH /
vAmANgAdasya rudrasya dakziRANgAdahaM praBo // LiP_1,103.39 //
manmUrtistuhinAdrISo yajYArTaM sfzwa eva hi /
ezA hEmavatI jajYe mAyayA paramezWinaH // LiP_1,103.40 //
SrOtasmArtapravfttyarTam udvAhArTam ihAgataH /
ato 'sO jagatAM DAtrI DAtA tava mamApi ca // LiP_1,103.41 //
asya devasya rudrasya mUrtiBir vihitaM jagat /
kzmAbagniKendusUryAtma- pavanAtmA yato BavaH // LiP_1,103.42 //
taTApi tasmE dAtavyA vacanAcca girermama /
ezA hy ajA SuklakfzRA lohitA prakftirBavAn // LiP_1,103.43 //
Sreyo 'pi SElarAjena saMbanDo 'yaM tavApi ca /
tava pAdme samudBUtaH kalpe nAByaMbujAdaham // LiP_1,103.44 //
madaMSasyAsya SElasya mamApi ca gururBavAn /

sUta uvAca
bAQam ityajam AhAsO devadevo janArdanaH // LiP_1,103.45 //
devAS ca munayaH sarve devadevaS ca SaNkaraH /
tataScotTAya vidvAnsaH padmanABaH praRamya tAm // LiP_1,103.46 //
pAdO prakzAlya devasya karAByAM kamalekzaRaH /
aByukzad Atmano mUrDni brahmaRaS ca gires taTA // LiP_1,103.47 //
tvadIyEzA vivAhArTaM menajA hyanujA mama /
ityuktvA sodakaM dattvA devIM deveSvarAya tAm // LiP_1,103.48 //
svAtmAnamapi devAya sodakaM pradadO hariH /
aTa sarve muniSrezWAH sarvavedArTapAragAH // LiP_1,103.49 //
UcurdAtA gfhItA ca PalaM dravyaM vicArataH /
eza devo haro nUnaM mAyayA hi tato jagat // LiP_1,103.50 //
ityuktvA taM praRemuS ca prItikaRwakitatvacaH /
sasfjuH puzpavarzARi KecarAH sidDacAraRAH // LiP_1,103.51 //
devadunduBayo nedur nanftuScApsarogaRAH /
vedAS ca mUrtimantaste praRemustaM maheSvaram // LiP_1,103.52 //
brahmaRA muniBiH sArDaM devadevamumApatim /
devo 'pi devImAlokya salajjAM himaSElajAm // LiP_1,103.53 //
na tfpyatyanavadyANgI sA ca devaM vfzaDvajam /
varado 'smIti taM prAha hariM so 'pyAha SaNkaram // LiP_1,103.54 //
tvayi BaktiH prasIdeti brahmAKyAM ca dadO tu saH /
tatastu punarevAha brahmA vijYApayanpraBum // LiP_1,103.55 //
havirjuhomi vahnO tu upADyAyapade sTitaH /
dadAsi mama yadyAjYAM kartavyo hyakfto viDiH // LiP_1,103.56 //
tamAha SaNkaro devaM devadevo jagatpatiH /
yadyadizwaM suraSrezWa tatkuruzva yaTepsitam // LiP_1,103.57 //
kartAsmi vacanaM sarvaM devadeva pitAmaha /
tataH praRamya hfzwAtmA brahmA lokapitAmahaH // LiP_1,103.58 //
hastaM devasya devyAS ca yuyoja paramaM praBuH /
jvalanaS ca svayaM tatra kftAYjalirupasTitaH // LiP_1,103.59 //
SrOtEretErmahAmantrEr mUrtimadBir upasTitEH /
yaToktaviDinA hutvA lAjAnapi yaTAkramam // LiP_1,103.60 //
AnItAnvizRunA viprAn sampUjya viviDErvarEH /
triS ca taM jvalanaM devaM kArayitvA pradakziRam // LiP_1,103.61 //
muktvA hastasamAyogaM sahitEH sarvadEvatEH /
surES ca mAnavEH sarvEH prahfzwenAntarAtmanA // LiP_1,103.62 //
nanAma BagavAnbrahmA devadevamumApatim /
tataH pAdyaM tayor dattvA SaMBorAcamanaM taTA // LiP_1,103.63 //
maDuparkaM taTA gAM ca praRamya ca punaH Sivam /
atizWadBagavAnbrahmA devErindrapurogamEH // LiP_1,103.64 //
BfgvAdyamunayaH sarve cAkzatEstilataRqulEH /
sUryAdayaH samaByarcya tuzwuvurvfzaBaDvajam // LiP_1,103.65 //
SivaH samApya devoktaM vahnimAropya cAtmani /
tayA samAgato rudraH sarvalokahitAya vE // LiP_1,103.66 //
yaH paWecCfRuyAdvApi BavodvAhaM SucismitaH /
SrAvayedvA dvijAYCudDAn vedavedANgapAragAn // LiP_1,103.67 //
sa labDvA gARapatyaM ca Bavena saha modate /
yatrAyaM kIrtyate viprEs tAvadAste tadA BavaH // LiP_1,103.68 //
tasmAt sampUjya viDivat kIrtayennAnyaTA dvijAH /
udvAhe ca dvijendrARAM kzatriyARAM dvijottamAH // LiP_1,103.69 //
kIrtanIyamidaM sarvaM BavodvAhamanuttamam /
kftodvAhastadA devyA hEmavatyA vfzaDvajaH // LiP_1,103.70 //
sagaRo nandinA sArDaM sarvadevagaRErvftaH /
purIM vArARasIM divyAm AjagAma mahAdyutiH // LiP_1,103.71 //
avimukte suKAsInaM praRamya vfzaBaDvajam /
apfcCatkzetramAhAtmyaM BavAnI harzitAnanA // LiP_1,103.72 //
aTAhArDendutilakaH kzetramAhAtmyamuttamam /
avimuktasya mAhAtmyaM vistarAcCakyate nahi // LiP_1,103.73 //
vaktuM mayA sureSAni fzisaMGABipUjitam /
kiM mayA varRyate devI hy avimuktaPalodayaH // LiP_1,103.74 //
pApinAM yatra muktiH syAn mftAnAm ekajanmanA /
anyatra tu kftaM pApaM vArARasyAM vyapohati // LiP_1,103.75 //
vArARasyAM kftaM pApaM pESAcyanarakAvaham /
kftvA pApasahasrARi piSAcatvaM varaM nfRAm // LiP_1,103.76 //
na tu SakrasahasratvaM svarge kASIpurIM vinA /
yatra trivizwapo devo yatra viSveSvaro viBuH // LiP_1,103.77 //
oMkAreSaH kfttivAsA mftAnAM na punarBavaH /
uktvA kzetrasya mAhAtmyaM saMkzepAcCaSiSeKaraH // LiP_1,103.78 //
darSayAmAsa codyAnaM parityajya gaReSvarAn /
tatrEva BagavAn jAto gajavaktro vinAyakaH // LiP_1,103.79 //
dEtyAnAM viGnarUpArTam aviGnAya divOkasAm /
etadvaH kaTitaM sarvaM kaTAsarvasvamuttamam // LiP_1,103.80 //
yaTASrutaM mayA sarvaM prasAdAdvaH suSoBanam // LiP_1,103.81 //

iti SrIliNgamahApurARe pUrvaBAge pArvatIvivAhavarRanaM nAma tryaDikaSatatamo 'DyAyaH



_______________________________________________________________


LiP, 1, 104

fzaya UcuH
kaTaM vinAyako jAto gajavaktro gaReSvaraH /
kaTaM praBAvastasyEvaM sUta vaktumihArhasi // LiP_1,104.1 //

sUta uvAca
etasminnantare devAH sendropendrAH sametya te /
DarmaviGnaM tadA kartuM dEtyAnAmaBavandvijAH // LiP_1,104.2 //
asurA yAtuDAnAS ca rAkzasAH krUrakarmiRaH /
tAmasAS ca taTA cAnye rAjasAS ca taTA Buvi // LiP_1,104.3 //
aviGnaM yajYadAnAdyEH samaByarcya maheSvaram /
brahmARaM ca hariM viprA labDepsitavarA yataH // LiP_1,104.4 //
tato 'smAkaM suraSrezWAH sadA vijayasaMBavaH /
tezAM tatastu viGnArTam aviGnAya divOkasAm // LiP_1,104.5 //
putrArTaM cEva nArIRAM narARAM karmasidDaye /
viGneSaM SaNkaraM srazwuM gaRapaM stotumarhaTa // LiP_1,104.6 //
ityuktvAnyonyamanaGaM tuzwuvuH SivamISvaram /
namaH sarvAtmane tuByaM sarvajYAya pinAkine // LiP_1,104.7 //
anaGAya viriYcAya devyAH kAryArTadAyine /
akAyAyArTakAyAya hareH kAyApahAriRe // LiP_1,104.8 //
kAyAntasTAmftADAra- maRqalAvasTitAya te /
kftAdiBedakAlAya kAlavegAya te namaH // LiP_1,104.9 //
kAlAgnirudrarUpAya DarmAdyazwapadAya ca /
kAlIviSudDadehAya kAlikAkAraRAya te // LiP_1,104.10 //
kAlakaRWAya muKyAya vAhanAya varAya te /
aMbikApataye tuByaM hiraRyapataye namaH // LiP_1,104.11 //
hiraRyaretase cEva namaH SarvAya SUline /
kapAladaRqapASAsi- carmANkuSaDarAya ca // LiP_1,104.12 //
pataye hEmavatyAS ca hemaSuklAya te namaH /
pItaSuklAya rakzArTaM surARAM kfzRavartmane // LiP_1,104.13 //
paYcamAya mahApaYca- yajYinAM PaladAya ca /
paYcAsyaPaRihArAya paYcAkzaramayAya te // LiP_1,104.14 //
paYcaDA paYcakEvalya- devErarcitamUrtaye /
paYcAkzaradfSe tuByaM parAtparatarAya te // LiP_1,104.15 //
zoqaSasvaravajrANga- vaktrAyAkzayarUpiRe /
kAdipaYcakahastAya cAdihastAya te namaH // LiP_1,104.16 //
wAdipAdAya rudrAya tAdipAdAya te namaH /
pAdimeRQrAya yadyaNga- DAtusaptakaDAriRe // LiP_1,104.17 //
SAntAtmarUpiRe sAkzAt kzadantakroDine namaH /
lavarePahalANgAya niraNgAya ca te namaH // LiP_1,104.18 //
sarvezAm eva BUtAnAM hfdi niHsvanakAriRe /
Bruvor ante sadA sadBir dfzwAyAtyantaBAnave // LiP_1,104.19 //
BAnusomAgninetrAya paramAtmasvarUpiRe /
guRatrayoparisTAya tIrTapAdAya te namaH // LiP_1,104.20 //
tIrTatattvAya sArAya tasmAdapi parAya te /
fgyajuHsAmavedAya oMkArAya namo namaH // LiP_1,104.21 //
oNkAre triviDaM rUpam AsTAyoparivAsine /
pItAya kfzRavarRAya raktAyAtyantatejase // LiP_1,104.22 //
sTAnapaYcakasaMsTAya paYcaDARqabahiH kramAt /
brahmaRe vizRave tuByaM kumArAya namonamaH // LiP_1,104.23 //
aMbAyAH parameSAya sarvoparicarAya te /
mUlasUkzmasvarUpAya sTUlasUkzmAya te namaH // LiP_1,104.24 //
sarvasaMkalpaSUnyAya sarvasmAdrakzitAya te /
AdimaDyAntaSUnyAya citsaMsTAya namonamaH // LiP_1,104.25 //
yamAgnivAyurudrAMbu- somaSakraniSAcarEH /
diNmuKe diNmuKe nityaM sagaREH pUjitAya te // LiP_1,104.26 //
sarvezu sarvadA sarva- mArge sampUjitAya te /
rudrAya rudranIlAya kadrudrAya pracetase /
maheSvarAya DIrAya namaH sAkzAcCivAya te // LiP_1,104.27 //
aTa SfRu Bagavan stavacCalena kaTitamajendramuKEH surAsureSEH /*
maKamadanayamAgnidakzayajYakzapaRavicitravicezwitaM kzamasva // LiP_1,104.28 //*

sUta uvAca
yaH paWettu stavaM BaktyA SakrAgnipramuKEH surEH /
kIrtitaM SrAvayedvidvAn sa yAti paramAM gatim // LiP_1,104.29 //

iti SrIliNgamahApurARe pUrvaBAge devastutirnAma caturaDikaSatatamo 'DyAyaH



_______________________________________________________________


LiP, 1, 105

sUta uvAca
yadA sTitAH sureSvarAH praRamya cEvamISvaram /
tadAMbikApatir BavaH pinAkaDfN maheSvaraH // LiP_1,105.1 //
dadO nirIkzaRaM kzaRAd BavaH sa tAnsurottamAn /
praRemurAdarAdDaraM surA mudArdralocanAH // LiP_1,105.2 //
BavaH suDAmftopamEr nirIkzaRErnirIkzaRAt /
tadAha Badramastu vaH sureSvarAn maheSvaraH // LiP_1,105.3 //
varArTamISa vIkzyate surA gfhaM gatAstvime /
praRamya cAha vAkpatiH patiM nirIkzya nirBayaH // LiP_1,105.4 //
suretarAdiBiH sadA hy aviGnamarTito BavAn /
samastakarmasidDaye surApakArakAriBiH // LiP_1,105.5 //
tataH prasIdatAd BavAn suviGnakarmakAraRam /
surApakArakAriRAm ihEza eva no varaH // LiP_1,105.6 //
tatastadA niSamya vE pinAkaDfk sureSvaraH /
gaReSvaraM sureSvaraM vapurdaDAra saH SivaH // LiP_1,105.7 //
gaReSvarAS ca tuzwuvuH sureSvarA maheSvaram /
samastalokasaMBavaM BavArttihAriRaM SuBam // LiP_1,105.8 //
iBAnanASritaM varaM triSUlapASaDAriRam /
samastalokasaMBavaM gajAnanaM tadAMbikA // LiP_1,105.9 //
daduH puzpavarzaM hi sidDA munIndrAs taTA KecarA devasaMGAstadAnIm /
tadA tuzwuvuScEkadantaM sureSAH praRemurgaReSaM maheSaM vitandrAH // LiP_1,105.10 //
tadA tayorvinirgataH suBEravaH sa mUrtimAn /
sTito nanarta bAlakaH samastamaNgalAlayaH // LiP_1,105.11 //
vicitravastraBUzaREr alaMkfto gajAnanaH /
maheSvarasya putrako 'Bivandya tAtam ambikAm // LiP_1,105.12 //
jAtamAtraM sutaM dfzwvA cakAra BagavAnBavaH /
gajAnanAya kftyAMstu sarvAnsarveSvaraH svayam // LiP_1,105.13 //
AdAya ca karAByAM ca susuKAByAM BavaH svayam /
AliNgyAGrAya mUrDAnaM mahAdevo jagadguruH // LiP_1,105.14 //
tavAvatAro dEtyAnAM vinASAya mamAtmaja /
devAnAmupakArArTaM dvijAnAM brahmavAdinAm // LiP_1,105.15 //
yajYaS ca dakziRAhInaH kfto yena mahItale /
tasya Darmasya viGnaM ca kuru svargapaTe sTitaH // LiP_1,105.16 //
aDyApanaM cADyayanaM vyAKyAnaM karma eva ca /
yo 'nyAyataH karotyasmin tasya prARAnsadA hara // LiP_1,105.17 //
varRAccyutAnAM nArIRAM narARAM narapuNgava /
svaDarmarahitAnAM ca prARAnapahara praBo // LiP_1,105.18 //
yAH striyastvAM sadA kAlaM puruzAS ca vinAyaka /
yajanti tAsAM tezAM ca tvatsAmyaM dAtumarhasi // LiP_1,105.19 //
tvaM BaktAn sarvayatnena rakza bAlagaReSvara /
yOvanasTAMS ca vfdDAMS ca ihAmutra ca pUjitaH // LiP_1,105.20 //
jagattraye 'tra sarvatra tvaM hi viGnagaReSvaraH /
saMpUjyo vandanIyaS ca Bavizyasi na saMSayaH // LiP_1,105.21 //
mAM ca nArAyaRaM vApi brahmARam api putraka /
yajanti yajYErvA viprEr agre pUjyo Bavizyasi // LiP_1,105.22 //
tvAm anaByarcya kalyARaM SrOtaM smArtaM ca lOkikam /
kurute tasya kalyARam akalyARaM Bavizyati // LiP_1,105.23 //
brAhmaREH kzatriyErvESyEH SUdrEScEva gajAnana /
sampUjya sarvasidDyarTaM BakzyaBojyAdiBiH SuBEH // LiP_1,105.24 //
tvAM ganDapuzpaDUpAdyEr anaByarcya jagattraye /
devErapi taTAnyES ca labDavyaM nAsti kutracit // LiP_1,105.25 //
aByarcayanti ye lokA mAnavAstu vinAyakam /
te cArcanIyAH SakrAdyEr Bavizyanti na saMSayaH // LiP_1,105.26 //
ajaM hariM ca mAM vApi SakramanyAnsurAnapi /
viGnEr bADayasi tvAM cen nArcayanti PalArTinaH // LiP_1,105.27 //
sasarja ca tadA viGna- gaRaM gaRapatiH praBuH /
gaREH sArDaM namaskftvApy atizWattasya cAgrataH // LiP_1,105.28 //
tadA praBfti loke 'smin pUjayanti gaReSvaram /
dEtyAnAM DarmaviGnaM ca cakArAsO gaReSvaraH // LiP_1,105.29 //
etadvaH kaTitaM sarvaM skandAgrajasamudBavam /
yaH paWecCfRuyAdvApi SrAvayedvA suKIBavet // LiP_1,105.30 //

iti SrIliNgamahApurARe pUrvaBAge vinAyakotpattirnAma paYcADikaSatatamo 'DyAyaH



_______________________________________________________________


LiP, 1, 106

fzaya UcuH
nftyAramBaH kaTaM SaMBoH kimarTaM vA yaTAtaTam /
vaktumarhasi cAsmAkaM SrutaH skandAgrajodBavaH // LiP_1,106.1 //

sUta uvAca
dAruko 'surasamBUtas tapasA labDavikramaH /
sUdayAmAsa kAlAgnir iva devAndvijottamAn // LiP_1,106.2 //
dArukeRa tadA devAs tAqitAH pIqitA BfSam /
brahmARaM ca taTeSAnaM kumAraM vizRumeva ca // LiP_1,106.3 //
yamamindramanuprApya strIvaDya iti cAsuraH /
strIrUpaDAriBiH stutyEr brahmAdyEryuDi saMsTitEH // LiP_1,106.4 //
bADitAstena te sarve brahmARaM prApya vE dvijAH /
vijYApya tasmE tatsarvaM tena sArDamumApatim // LiP_1,106.5 //
samprApya tuzwuvuH sarve pitAmahapurogamAH /
brahmA prApya ca deveSaM praRamya bahuDA nataH // LiP_1,106.6 //
dAruRo BagavAndAruH pUrvaM tena vinirjitAH /
nihatya dArukaM dEtyaM strIvaDyaM trAtumarhasi // LiP_1,106.7 //
vijYaptiM brahmaRaH SrutvA BagavAn BaganetrahA /
devImuvAca deveSo girijAM prahasanniva // LiP_1,106.8 //
BavatIM prArTayAmyadya hitAya jagatAM SuBe /
vaDArTaM dArukasyAsya strIvaDyasya varAnane // LiP_1,106.9 //
aTa sA tasya vacanaM niSamya jagato 'raRiH /
viveSa dehe devasya deveSI janmatatparA // LiP_1,106.10 //
ekenAMSena deveSaM pravizwA devasattamam /
na viveda tadA brahmA devAScendrapurogamAH // LiP_1,106.11 //
girijAM pUrvavacCaMBor dfzwvA pArSvasTitAM SuBAm /
mAyayA mohitastasyAH sarvajYo 'pi caturmuKaH // LiP_1,106.12 //
sA pravizwA tanuM tasya devadevasya pArvatI /
kaRWasTena vizeRAsya tanuM cakre tadAtmanaH // LiP_1,106.13 //
tAM ca jYAtvA taTABUtAM tftIyenekzaRena vE /
sasarja kAlIM kAmAriH kAlakaRWIM kapardinIm // LiP_1,106.14 //
jAtA yadA kAlimakAlakaRWI jAtA tadAnIM vipulA jayaSrIH /
devetarARAmajayastvasidDyA tuzwirBavAnyAH parameSvarasya // LiP_1,106.15 //
jAtAM tadAnIM surasidDasaMGA dfzwvA BayAd dudruvur agnikalpAm /
kAlIM garAlaMkftakAlakaRWIm upendrapadmodBavaSakramuKyAH // LiP_1,106.16 //
taTEva jAtaM nayanaM lalAwe sitAMSuleKA ca SirasyudagrA /
kaRWe karAlaM niSitaM triSUlaM kare karAlaM ca viBUzaRAni // LiP_1,106.17 //
sArDaM divyAMbarA devyAH sarvABaraRaBUzitAH /
sidDendrasidDAS ca taTA piSAcA jajYire punaH // LiP_1,106.18 //
AjYayA dArukaM tasyAH pArvatyAH parameSvarI /
dAnavaM sUdayAmAsa sUdayantaM surADipAn // LiP_1,106.19 //
saMraMBAtiprasaMgAd vE tasyAH sarvamidaM jagat /
kroDAgninA ca viprendrAH saMbaBUva tadAturam // LiP_1,106.20 //
Bavo 'pi bAlarUpeRa SmaSAne pretasaMkule /
ruroda mAyayA tasyAH kroDAgniM pAtum ISvaraH // LiP_1,106.21 //
taM dfzwvA bAlamISAnaM mAyayA tasya mohitA /
utTApyAGrAya vakzojaM stanaM sA pradadO dvijAH // LiP_1,106.22 //
stanajena tadA sArDaM kopamasyAH papO punaH /
kroDenAnena vE bAlaH kzetrARAM rakzako 'Bavat // LiP_1,106.23 //
mUrtayo 'zwO ca tasyApi kzetrapAlasya DImataH /
evaM vE tena bAlena kftA sA kroDamUrCitA // LiP_1,106.24 //
kftamasyAH prasAdArTaM devadevena tARqavam /
saMDyAyAM sarvaBUtendrEH pretEH prItena SUlinA // LiP_1,106.25 //
pItvA nftyAmftaM SaMBor AkaRWaM parameSvarI /
nanarta sA ca yoginyaH pretasTAne yaTAsuKam // LiP_1,106.26 //
tatra sabrahmakA devAH sendropendrAH samantataH /
praRemustuzwuvuH kAlIM punardevIM ca pArvatIm // LiP_1,106.27 //
evaM saMkzepataH proktaM tARqavaM SUlinaH praBoH /
yogAnandena ca viBos tARqavaM ceti cApare // LiP_1,106.28 //

iti SrIliNgamahApurARe pUrvaBAge SivatARqavakaTanaM nAma zaqaDikaSatatamo 'DyAyaH



_______________________________________________________________


LiP, 1, 107

fzaya UcuH
puropamanyunA sUta gARapatyaM maheSvarAt /
kzIrArRavaH kaTaM labDo vaktumarhasi sAMpratam // LiP_1,107.1 //

sUta uvAca
evaM kAlIm upAlaBya gate deve triyaMbake /
upamanyuH samaByarcya tapasA labDavAnPalam // LiP_1,107.2 //
upamanyuriti KyAto muniS ca dvijasattamAH /
kumAra iva tejasvI krIqamAno yadfcCayA // LiP_1,107.3 //
kadAcit kzIram alpaM ca pItavAn mAtulASrame /
IrzyayA mAtulasuto hy apibat kzIram uttamam // LiP_1,107.4 //
pItvA sTitaM yaTAkAmaM dfzwvA provAca mAtaram /
mAtarmAtarmahABAge mama dehi tapasvini // LiP_1,107.5 //
gavyaM kzIram atisvAdu nAlpamuzRaM namAmyaham /

sUta uvAca
upalAlitEvaM putreRa putram AliNgya sAdaram // LiP_1,107.6 //
duHKitA vilalApArtA smftvA nErDanyamAtmanaH /
smftvA smftvA punaH kzIram upamanyurapi dvijAH /
dehi dehIti tAmAha rodamAno mahAdyutiH // LiP_1,107.7 //
uYCavfttyArjitAn bIjAn svayaM pizwvA ca sA tadA /
bIjapizwaM tadAloqya toyena kalaBAziRI // LiP_1,107.8 //
Ehyehi mama putreti sAmapUrvaM tataH sutam /
AliNgyAdAya duHKArtA pradadO kftrimaM payaH // LiP_1,107.9 //
pItvA ca kftrimaM kzIraM mAtrA dattaM dvijottamAH /
nEtatkzIramiti prAha mAtaraM cAtivihvalaH // LiP_1,107.10 //
duHKitA sA tadA prAha samprekzyAGrAya mUrDani /
saMmArjya netre putrasya karAByAM kamalAyate // LiP_1,107.11 //
tawinI ratnapUrRAste svargapAtAlagocarAH /
BAgyahInA na paSyanti BaktihInAS ca ye Sive // LiP_1,107.12 //
rAjyaM svargaM ca mokzaM ca BojanaM kzIrasaMBavam /
na laBante priyARyezAM no tuzyati sadA BavaH // LiP_1,107.13 //
BavaprasAdajaM sarvaM nAnyadevaprasAdajam /
anyadevezu niratA duHKArtA viBramanti ca // LiP_1,107.14 //
kzIraM tatra kuto 'smAkaM mahAdevo na pUjitaH /
pUrvajanmani yaddattaM Sivamudyamya vE suta // LiP_1,107.15 //
tadeva laByaM nAnyattu vizRumudyamya vA praBum /
niSamya vacanaM mAtur upamanyurmahAdyutiH // LiP_1,107.16 //
bAlo 'pi mAtaraM prAha praRipatya tapasvinIm /
tyaja SokaM mahABAge mahAdevo 'sti cetkvacit // LiP_1,107.17 //
cirAdvA hyacirAdvApi kzIrodaM sADayAmyaham /

sUta uvAca
tAM praRamyEvamuktvA sa tapaH kartuM pracakrame // LiP_1,107.18 //
tamAha mAtA suSuBaM kurviti sutarAM sutam /
anujYAtastayA tatra tapastepe sudustaram // LiP_1,107.19 //
himavatparvataM prApya vAyuBakzaH samAhitaH /
tapasA tasya viprasya viDUpitamaBUjjagat // LiP_1,107.20 //
praRamyAhustu tatsarve haraye devasattamAH /
SrutvA tezAM tadA vAkyaM BagavAnpuruzottamaH // LiP_1,107.21 //
kimidaM tviti saMcintya jYAtvA tatkAraRaM ca saH /
jagAma mandaraM tUrRaM maheSvaradidfkzayA // LiP_1,107.22 //
dfzwvA devaM praRamyEvaM provAcedaM kftAYjaliH /
Bagavan brAhmaRaH kaScid upamanyuritiSrutaH // LiP_1,107.23 //
kzIrArTamadahatsarvaM tapasA taM nivAraya /
etasminnantare devaH pinAkI parameSvaraH /
SakrarUpaM samAsTAya gantuM cakre matiM tadA // LiP_1,107.24 //
aTa jagAma munestu tapovanaM gajavareRa sitena sadASivaH /
saha surAsurasidDamahoragEr amararAjatanuM svayamAsTitaH // LiP_1,107.25 //
sahEva cAruhya tadA dvipaM taM pragfhya vAlavyajanaM vivasvAn /*
vAmena SacyA sahitaM surendraM kareRa cAnyena sitAtapatram // LiP_1,107.26 //*
rarAja BagavAn somaH SakrarUpI sadASivaH /
sitAtapatreRa yaTA candrabiMbena mandaraH // LiP_1,107.27 //
AsTAyEvaM hi Sakrasya svarUpaM parameSvaraH /
jagAmAnugrahaM kartum upamanyos tadASramam // LiP_1,107.28 //
taM dfzwvA parameSAnaM SakrarUpaDaraM Sivam /
praRamya SirasA prAha munirmunivarAH svayam // LiP_1,107.29 //
pAvitaScASramaScAyaM mama deveSvaraH svayam /
prAptaH Sakro jagannATo BagavAnBAnunA praBuH // LiP_1,107.30 //
evamuktvA sTitaM vIkzya kftAYjalipuwaM dvijam /
prAha gaMBIrayA vAcA SakrarUpaDaro haraH // LiP_1,107.31 //
tuzwo 'smi te varaM brUhi tapasAnena suvrata /
dadAmi cepsitAn sarvAn DOmyAgraja mahAmate // LiP_1,107.32 //
evamuktastadA tena SakreRa munisattamaH /
varayAmi Sive Baktim ityuvAca kftAYjaliH // LiP_1,107.33 //
tato niSamya vacanaM muneH kupitavatpraBuH /
prAha savyagramISAnaH SakrarUpaDaraH svayam // LiP_1,107.34 //
mAM na jAnAsi devarze devarAjAnamISvaram /
trElokyADipatiM SakraM sarvadevanamaskftam // LiP_1,107.35 //
madBakto Bava viprarze mAmevArcaya sarvadA /
dadAmi sarvaM BadraM te tyaja rudraM ca nirguRam // LiP_1,107.36 //
tataH Sakrasya vacanaM SrutvA SrotravidAraRam /
upamanyuridaM prAha japan paYcAkzaraM SuBam // LiP_1,107.37 //
manye Sakrasya rUpeRa nUnam atrAgataH svayam /
kartuM dEtyADamaH kaScid DarmaviGnaM ca nAnyaTA // LiP_1,107.38 //
tvayEva kaTitaM sarvaM BavanindAratena vE /
prasaMgAddevadevasya nirguRatvaM mahAtmanaH // LiP_1,107.39 //
bahunAtra kimuktena mayAdyAnumitaM mahat /
BavAntarakftaM pApaM SrutA nindA Bavasya tu // LiP_1,107.40 //
SrutvA nindAM BavasyATa tatkzaRAdeva saMtyajet /
svadehaM taM nihatyASu SivalokaM sa gacCati // LiP_1,107.41 //
yo vAcotpAwayejjihvAM SivanindAratasya tu /
triH saptakulamudDftya SivalokaM sa gacCati // LiP_1,107.42 //
AstAM tAvanmamecCAyAH kzIraM prati surADamam /
nihatya tvAM SivAstreRa tyajAmyetatkalevaram // LiP_1,107.43 //
purA mAtrA tu kaTitaM taTyameva na saMSayaH /
pUrvajanmani cAsmABir apUjita iti praBuH // LiP_1,107.44 //
evamuktvA tu taM devam upamanyuraBItavat /
SakraM cakre matiM hantum aTarvAstreRa mantravit // LiP_1,107.45 //
BasmADArAnmahAtejA BasmamuzwiM pragfhya ca /
aTarvAstraM tatastasmE sasarja ca nanAda ca // LiP_1,107.46 //
dagDuM svadeham AgneyIM DyAtvA vE DAraRAM tadA /
atizWacca mahAtejAH SuzkenDanamivAvyayaH // LiP_1,107.47 //
evaM vyavasite vipre BagavAnBaganetrahA /
vArayAmAsa sOmyena DAraRAM tasya yoginaH // LiP_1,107.48 //
aTarvAstraM tadA tasya saMhftaM candrakeRa tu /
kAlAgnisadfSaM cedaM niyogAnnandinas taTA // LiP_1,107.49 //
svarUpameva BagavAn AsTAya parameSvaraH /
darSayAmAsa viprAya bAlendukftaSeKaram // LiP_1,107.50 //
<SClaraffenland>
kzIraDArAsahasraM ca kzIrodArRavameva ca /
daDyAderarRavaM cEva GftodArRavameva ca // LiP_1,107.51 //
PalArRavaM ca bAlasya BakzyaBojyArRavaM taTA /
apUpagirayaScEva taTAtizWan samantataH // LiP_1,107.52 //
upamanyumuvAca sasmito BagavAnbanDujanEH samAvftam /
girijAm avalokya sasmitAM saGfRaM prekzyatu taM tadA GfRI // LiP_1,107.53 //
BuNkzva BogAnyaTAkAmaM bAnDavEH paSya vatsa me /*
upamanyo mahABAga tavAMbEzA hi pArvatI // LiP_1,107.54 //*
mayA putrIkfto 'syadya dattaH kzIrodaDis taTA /
maDunaScArRavaScEva daDnaScArRava eva ca // LiP_1,107.55 //
AjyodanArRavaScEva PalalehyArRavas taTA /
apUpagirayaScEva BakzyaBojyArRavaH punaH // LiP_1,107.56 //
pitA tava mahAdevaH pitA vE jagatAM mune /
mAtA tava mahABAgA jaganmAtA na saMSayaH // LiP_1,107.57 //
amaratvaM mayA dattaM gARapatyaM ca SASvatam /
varAnvaraya dAsyAmi nAtra kAryA vicAraRA // LiP_1,107.58 //
evamuktvA mahAdevaH karAByAmupagfhya tam /
AGrAya mUrDani viBur dadO devyAstadA BavaH // LiP_1,107.59 //
devI tanayamAlokya dadO tasmE girIndrajA /
yogESvaryaM tadA tuzwA brahmavidyAM dvijottamAH // LiP_1,107.60 //
so 'pi labDvA varaM tasyAH kumAratvaM ca sarvadA /
tuzwAva ca mahAdevaM harzagadgadayA girA // LiP_1,107.61 //
varayAmAsa ca tadA vareRyaM virajekzaRam /
kftAYjalipuwo BUtvA praRipatya punaH punaH // LiP_1,107.62 //
prasIda devadeveSa tvayi cAvyaBicAriRI /
SradDA cEva mahAdeva sAnniDyaM cEva sarvadA // LiP_1,107.63 //
evamuktastadA tena prahasanniva SaNkaraH /
dattvepsitaM hi viprAya tatrEvAntaraDIyata // LiP_1,107.64 //

iti SrIliNgamahApurARe pUrvaBAge upamanyucaritaM nAma saptADikaSatatamo 'DyAyaH



_______________________________________________________________


LiP, 1, 108

fzaya UcuH
dfzwo 'sO vAsudevena kfzRenAklizwakarmaRA /
DOmyAgrajastato labDaM divyaM pASupataM vratam // LiP_1,108.1 //
kaTaM labDaM tadA jYAnaM tasmAtkfzRena DImatA /
vaktumarhasi tAM sUta kaTAM pAtakanASinIm // LiP_1,108.2 //

sUta uvAca
svecCayA hyavatIrRo 'pi vAsudevaH sanAtanaH /
nindayanneva mAnuzyaM dehaSudDiM cakAra saH // LiP_1,108.3 //
putrArTaM BagavAMstatra tapastaptuM jagAma ca /
ASramaM copamanyorvE dfzwavAMstatra taM munim // LiP_1,108.4 //
namaScakAra taM dfzwvA DOmyAgrajamaho dvijAH /
bahumAnena vE kfzRas triH kftvA vE pradakziRam // LiP_1,108.5 //
tasyAvalokanAdeva muneH kfzRasya DImataH /
nazwameva malaM sarvaM kAyajaM karmmajaM taTA // LiP_1,108.6 //
BasmanodDUlanaM kftvA upamanyurmahAdyutiH /
tamagniriti viprendrA vAyurityAdiBiH kramAt // LiP_1,108.7 //
divyaM pASupataM jYAnaM pradadO prItamAnasaH /
muneH prasAdAnmAnyo 'sO kfzRaH pASupate dvijAH // LiP_1,108.8 //
tapasA tvekavarzAnte dfzwvA devaM maheSvaram /
sAMbaM sagaRamavyagraM labDavAnputramAtmanaH // LiP_1,108.9 //
tadApraBfti taM kfzRaM munayaH saMSitavratAH /
divyAH pASupatAH sarve tasTuH saMvftya sarvadA // LiP_1,108.10 //
anyaM ca kaTayizyAmi muktyarTaM prARinAM sadA /
sOvarRIM meKalAM kftvA ADAraM daRqaDAraRam // LiP_1,108.11 //
sOvarRaM piRqikaM cApi vyajanaM daRqameva ca /
narEH striyATa vA kAryaM mazIBAjanaleKanIm // LiP_1,108.12 //
kzurAH kartarikA cApi aTa pAtramaTApi vA /
pASupatAya dAtavyaM BasmodDUlitavigrahEH // LiP_1,108.13 //
sOvarRaM rAjataM vApi tAmraM vATa nivedayet /
AtmavittAnusAreRa yoginaM pUjayedbuDaH // LiP_1,108.14 //
te sarve pApanirmuktAH samastakulasaMyutAH /
yAnti rudrapadaM divyaM nAtra kAryA vicAraRA // LiP_1,108.15 //
tasmAdanena dAnena gfhasTo mucyate BavAt /
yoginAM saMpradAnena SivaH kzipraM prasIdati // LiP_1,108.16 //
rAjyaM putraM DanaM Bavyam aSvaM yAnamaTApi vA /
sarvasvaM vApi dAtavyaM yadIcCenmokzamuttamam // LiP_1,108.17 //
aDruveRa SarIreRa DruvaM sADyaM prayatnataH /
BavyaM pASupataM nityaM saMsArArRavatArakam // LiP_1,108.18 //
etadvaH kaTitaM sarvaM saMkzepAnna ca saMSayaH /
yaH paWecCfRuyAdvApi vizRulokaM sa gacCati // LiP_1,108.19 //
